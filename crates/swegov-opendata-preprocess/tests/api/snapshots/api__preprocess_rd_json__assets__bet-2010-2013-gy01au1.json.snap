---
source: crates/swegov-opendata-preprocess/tests/api/preprocess_rd_json.rs
expression: xmlstring
---
<dokument xmlns="" dok_id="GY01AU1" dokument_url_html="http://data.riksdagen.se/dokument/GY01AU1" dokument_url_text="http://data.riksdagen.se/dokument/GY01AU1/text" dokumentstatus_url_xml="http://data.riksdagen.se/dokumentstatus/GY01AU1">
  <text beteckning="AU1" datatyp="huvuddokument" datum="2010-12-03 00:00:00" dokumentnamn="Betänkande" hangar_id="2370715" nummer="1" organ="AU" publicerad="2010-12-06 09:18:22" rm="2010/11" slutnummer="0" status="" subtyp="bet" systemdatum="2010-12-06 09:18:22" title="Utgiftsområde 13 Integration och jämställdhet" typ="bet">
    <p>Arbetsmarknadsutskottets betänkande</p>
    <p>2010/11:AU1</p>
    <p>Utgiftsområde 13 Integration och jämställdhet</p>
    <p>Sammanfattning</p>
    <p>I detta betänkande behandlar arbetsmarknadsutskottet regeringens budgetproposition för 2011 med förslag till anslag på utgiftsområde 13 Integration och jämställdhet. I ärendet behandlas även 13 motionsyrkanden som har väckts under den allmänna motionstiden hösten 2010.</p>
    <p>Utgiftsområde 13 omfattar områdena Integration, Diskriminering och Jämställdhet. Medelsanvisningen inom utgiftsområdet hänför sig främst till anslag för insatser i samband med flyktingmottagande. Ramen för utgiftsområde 13 uppgår till ca 6 miljarder kronor.</p>
    <p>I fråga om området Integration ställer sig utskottet positivt till regeringens tydliga inriktning på att nyanlända invandrare snabbt ska få jobb och lära sig svenska.</p>
    <p>På diskrimineringsområdet framhåller utskottet vikten av att fortsätta arbetet med att förebygga diskriminering på grund av kön, etnisk tillhörighet, religion eller annan trosuppfattning, sexuell läggning, funktionshinder, könsöverskridande identitet eller uttryck samt ålder.</p>
    <p>När det gäller jämställdhet anser utskottet att fortsatta reformer är nödvändiga för att utveckla och förstärka jämställdheten inom alla samhällsområden.</p>
    <p>Vid sidan om budgetpropositionen och motionerna behandlas även regeringens skrivelse 2009/10:233 Egenmakt mot utanförskap – redovisning av regeringens strategi för integration och en motion som väckts med anledning av skrivelsen. Utskottet uttalar sitt stöd för regeringens satsningar inom området och föreslår att skrivelsen läggs till handlingarna.</p>
    <p>Därutöver behandlas även regeringens skrivelse 2009/10:234 Redovisning av den särskilda jämställdhetssatsningen. Utskottet föreslår att skrivelsen, som inte har lett till några motioner, läggs till handlingarna.</p>
    <p>Företrädarna för Socialdemokraterna, Miljöpartiet, Vänsterpartiet och Sverigedemokraterna följer bl.a. upp sina parti- och kommittémotioner med totalt 3 reservationer och 2 särskilda yttranden.</p>
    <p>Utskottets förslag till riksdagsbeslut</p>
    <p>1.</p>
    <p>Regeringens skrivelse om integration</p>
    <p>Riksdagen avslår motion</p>
    <p>2010/11:A1 av Ylva Johansson m.fl. (S) yrkandena 1–4 och</p>
    <p>lägger skrivelse 2009/10:233 till handlingarna.</p>
    <p>Reservation 1 (S, V)</p>
    <p>2.</p>
    <p>Invandrares kommunbosättningar, mentorer m.m.</p>
    <p>Riksdagen avslår motionerna</p>
    <p>2010/11:Sf379 av Marie Granlund m.fl. (S) yrkande 1,</p>
    <p>2010/11:A245 av Roger Haddad (FP) och</p>
    <p>2010/11:A419 av Shadiye Heydari (S) yrkandena 1 och 2.</p>
    <p>3.</p>
    <p>Företagande för utlandsfödda</p>
    <p>Riksdagen avslår motionerna</p>
    <p>2010/11:A309 av Désirée Pethrus Engström (KD) yrkande 1 och</p>
    <p>2010/11:A335 av Roza Güclü Hedin och Shadiye Heydari (båda S).</p>
    <p>Reservation 2 (S)</p>
    <p>4.</p>
    <p>Övriga frågor om integration</p>
    <p>Riksdagen avslår motionerna</p>
    <p>2010/11:A271 av Amir Adan (M),</p>
    <p>2010/11:A302 av Eliza Roszkowska Öberg (M),</p>
    <p>2010/11:A353 av Hillevi Larsson (S) och</p>
    <p>2010/11:A388 av Jonas Gunnarsson m.fl. (S).</p>
    <p>5.</p>
    <p>Åtgärder mot diskriminering och rasism</p>
    <p>Riksdagen avslår motion</p>
    <p>2010/11:A265 av Carina Hägg (S).</p>
    <p>6.</p>
    <p>Regeringens skrivelse om jämställdhet</p>
    <p>Riksdagen lägger skrivelse 2009/10:234 till handlingarna.</p>
    <p>7.</p>
    <p>Anslag på utgiftsområde 13 för 2011</p>
    <p>a)</p>
    <p>Bemyndigande beträffande anslag 1:4</p>
    <p>Riksdagen bemyndigar regeringen att under 2011 för ramanslaget 1:4 Ersättning till etableringslotsar och insatser för vissa nyanlända invandrare ingå ekonomiska åtaganden som inklusive tidigare gjorda åtaganden medför behov av framtida anslag på högst 700000000kr under perioden 2012–2014. Därmed bifaller riksdagen proposition 2010/11:1 utgiftsområde 13 punkt 1.</p>
    <p>b)</p>
    <p>Hemutrustningslån</p>
    <p>Riksdagen godkänner att det under 2011 får tas upp lån i Riksgäldskontoret för det samlade behovet av hemutrustningslån intill ett belopp av 1 200 000 000 kr. Därmed bifaller riksdagen proposition 2010/11:1 utgiftsområde 13 punkt 2.</p>
    <p>c)</p>
    <p>Bemyndigande beträffande anslag 1:6</p>
    <p>Riksdagen bemyndigar regeringen att under 2011 för ramanslaget 1:6 Från EU-budgeten finansierade insatser för integration av tredjelandsmedborgare besluta om bidrag som inklusive tidigare gjorda åtaganden medför behov av framtida anslag på högst 35 000 000kr under perioden 2012–2014. Därmed bifaller riksdagen proposition 2010/11:1 utgiftsområde 13 punkt 3.</p>
    <p>d)</p>
    <p>Bemyndigande beträffande anslag 3:1</p>
    <p>Riksdagen bemyndigar regeringen att under 2011 för ramanslaget 3:1 Särskilda jämställdhetsåtgärder ingå ekonomiska åtaganden som inklusive tidigare gjorda åtaganden medför behov av framtida anslag på högst 240 000 000 kr under 2012, högst 240 000 000 kr under 2013 och högst 240 000 000 kr under 2014. Därmed bifaller riksdagen proposition 2010/11:1 utgiftsområde 13 punkt 4.</p>
    <p>e)</p>
    <p>Anvisning av anslag under utgiftsområde 13</p>
    <p>Riksdagen anvisar för budgetåret 2011 anslagen under utgiftsområde 13 Integration och jämställdhet enligt vad som framgår av bilaga 2. Därmed bifaller riksdagen proposition 2010/11:1 utgiftsområde 13 punkt 5 och avslår motionerna</p>
    <p>2010/11:A292 av Johnny Skalin och Björn Söder (båda SD) och</p>
    <p>2010/11:A374 av Ylva Johansson m.fl. (S, MP, V).</p>
    <p>Reservation 3 (SD)</p>
    <p>Stockholm den 30 november 2010</p>
    <p>På arbetsmarknadsutskottets vägnar</p>
    <p>Tomas Tobé</p>
    <p>Följande ledamöter har deltagit i beslutet: Tomas Tobé (M), Ylva Johansson (S)<sup>1</sup> , Maria Plass (M), Raimo Pärssinen (S)<sup>2</sup> , Maria Stenberg (S)<sup>3</sup> , Gustav Nilsson (M), Patrik Björck (S)<sup>4</sup> , Hans Backman (FP), Ann-Christin Ahlberg (S)<sup>5</sup> , Johan Andersson (S)<sup>6</sup> , Hanif Bali (M), Sven-Olof Sällström (SD), Åsa Ågren Wikström (M), Abir Al-Sahlani (C), Penilla Gunther (KD), Christina Höj Larsen (V)<sup>7</sup> och Esabelle Dingizian (MP)<sup>8</sup> .</p>
    <p>
      <sup>1</sup>
    </p>
    <p>Avstår från ställningstagande under punkt 7.</p>
    <p>
      <sup>2</sup>
    </p>
    <p>Avstår från ställningstagande under punkt 7.</p>
    <p>
      <sup>3</sup>
    </p>
    <p>Avstår från ställningstagande under punkt 7.</p>
    <p>
      <sup>4</sup>
    </p>
    <p>Avstår från ställningstagande under punkt 7.</p>
    <p>
      <sup>5</sup>
    </p>
    <p>Avstår från ställningstagande under punkt 7.</p>
    <p>
      <sup>6</sup>
    </p>
    <p>Avstår från ställningstagande under punkt 7.</p>
    <p>
      <sup>7</sup>
    </p>
    <p>Avstår från ställningstagande under punkt 7.</p>
    <p>
      <sup>8</sup>
    </p>
    <p>Avstår från ställningstagande under punkt 7.</p>
    <p>Redogörelse för ärendet</p>
    <p>I detta ärende behandlas regeringens budgetproposition 2010/11:1, utgiftsområde 13 Integration och jämställdhet. Utgiftsområdet omfattar integrationspolitik, politik mot diskriminering och jämställdhetspolitik. Inom området integrationspolitik uppfördes 2009 två nya anslag, 1:3 Etableringsersättning till vissa nyanlända invandrare och 1:4 Ersättning till etableringslotsar och insatser för vissa nyanlända invandrare.</p>
    <p>I ärendet behandlas också regeringens skrivelse 2009/10:233 Egenmakt mot utanförskap – redovisning av regeringens strategi för integration och regeringens skrivelse 2009/10:234 Redovisning av den särskilda jämställdhetssatsningen.</p>
    <p>Därutöver behandlar betänkandet följdmotioner som är anslagspåverkande för 2011 och vissa frågor om integration och diskriminering som väckts under allmänna motionstiden 2010/11. Övriga motioner från allmänna motionstiden om diskriminering och jämställdhet kommer att behandlas av utskottet i senare betänkanden.</p>
    <p>I anslutning till beredningen har information lämnats till utskottet av</p>
    <p>·.regeringen genom arbetsmarknadsminister Hillevi Engström, integrationsminister Erik Ullenhag och statssekreterare Bettina Kashefi</p>
    <p>·.Arbetsförmedlingen genom generaldirektören Angeles Bermudez-Svankvist</p>
    <p>·.Diskrimineringsombudsmannen genom Katri Linna</p>
    <p>·.Rådet för Europeiska socialfonden i Sverige genom generaldirektören Åsa Lindh.</p>
    <p>I det följande refereras motioner som har väckts under det innevarande riksmötet (2010/11) utan angivande av årtal.</p>
    <p>Arbetsmarknadsutskottet avlämnade den 16 november 2010 ett yttrande till finansutskottet (yttr. 2010/11:AU1y) över förslagen till ramar för utgiftsområdena 13 och 14. Finansutskottet justerade den 25 november 2010 sitt betänkande om utgiftsramar och beräkning av statsinkomsterna (bet.2010/11:FiU1). I betänkandet tillstyrkte finansutskottet regeringens förslag till utgiftsram för utgiftsområde 13. Riksdagsbehandlingen av finansutskottets betänkande planeras äga rum den 8 december 2010.</p>
    <p>Utskottets överväganden</p>
    <p>Integration, diskriminering och jämställdhet</p>
    <p>I detta ärende behandlas regeringens budgetproposition 2010/11:1, utgiftsområde 13 Integration och jämställdhet. Utgiftsområde 13 omfattar integrationspolitik, politik mot diskriminering och jämställdhetspolitik.</p>
    <p>Betänkandet behandlar också regeringens skrivelse 2009/10:233 Egenmakt mot utanförskap – redovisning av regeringens strategi för integration och regeringens skrivelse 2009/10:234 Redovisning av den särskilda jämställdhetssatsningen.</p>
    <p>Utgiftsområde 13 består av nio anslag. Tabellen nedan visar inom vilka anslag det finns motioner.</p>
    <p>Anslag inom utgiftsområde 13</p>
    <p>Anslag</p>
    <p>Motioner</p>
    <p>1:1 Integrationsåtgärder</p>
    <p>X</p>
    <p>1:2 Kommunersättningar vid flyktingmottagande</p>
    <p>X</p>
    <p>1:3 Etableringsersättning till vissa nyanlända invandrare</p>
    <p>X</p>
    <p>1:4 Ersättning till etableringslotsar och insatser för vissa nyanlända invandrare</p>
    <p>X</p>
    <p>1:5 Hemutrustningslån</p>
    <p>X</p>
    <p>1:6 Från EU-budgeten finansierade insatser för integration av tredjelandsmedborgare</p>
    <p>2:1 Diskrimineringsombudsmannen</p>
    <p>X</p>
    <p>2:2 Åtgärder mot diskriminering och rasism m.m.</p>
    <p>X</p>
    <p>3:1 Särskilda jämställdhetsåtgärder</p>
    <p>X</p>
    <p>Integration</p>
    <p>Integrationspolitiken omfattar frågor om allas lika rättigheter, skyldigheter och möjligheter oavsett etnisk och kulturell bakgrund. Den innefattar också frågor om nyanlända invandrares etablering i samhället, ersättning till kommunerna för flyktingmottagande, främjande av integration, urbant utvecklingsarbete och svenskt medborgarskap.</p>
    <p>I detta avsnitt av betänkandet behandlas vid sidan av propositionens förslag om anslag under Integration och anknytande motioner, regeringens skrivelse 2009/10:233 Egenmakt mot utanförskap – redovisning av regeringens strategi för integration och en motion som väckts med anledning av skrivelsen.</p>
    <p>Integrationsåtgärder</p>
    <p>Utskottets förslag i korthet</p>
    <p>I avsnittet behandlas anslag 1:1 Integrationsåtgärder och två motioner med påverkan på detta anslag.</p>
    <p>Bakgrund</p>
    <p>I mars 2009 beslutade riksdagen om propositionen Sfi-bonus – försöksverksamhet för att stimulera nyanlända invandrare att snabbare lära sig svenska (prop. 2008/09:156, bet. 2008/09:AU8, rskr. 2008/09:255). Försöksverksamheten, som pågår under 2009 och 2010, innebär att nyanlända skyddsbehövande m.fl. i 13 kommuner kan få en bonus på högst 12000 kr vid snabbt genomförd sfi.</p>
    <p>I maj 2010 beslutade riksdagen om propositionen Nationell sfi-bonus (prop. 2009/10:188, bet. 2009/10:AU12, rskr. 2009/10:277). Därigenom antogs en ny lag om prestationsbaserad stimulansersättning inom svenskundervisning för invandrare. Ersättningen syftar till att få fler nyanlända invandrare att snabbare lära sig svenska och därmed förbättra sina möjligheter att få ett arbete. Reformen trädde i kraft den 1 september 2010 och gäller för personer som första gången folkbokfördes i en kommun den 1juli 2010 eller senare.</p>
    <p>Propositionens och motionernas förslag till anslag 1:1 Integrationsåtgärder</p>
    <p>Belopp i tusental kronor</p>
    <p>Anslag</p>
    <p>Regeringens förslag</p>
    <p>S, MP, V</p>
    <p>SD</p>
    <p>1:1 Integrationsåtgärder</p>
    <p>127 905</p>
    <p>–100 000</p>
    <p>–127 905</p>
    <p>Propositionen</p>
    <p>Anslag 1:1 Integrationsåtgärder används för åtgärder som stimulerar integrationsprocesserna i samhället och för uppföljning och utvärdering av integrationen. Avsikten med dessa åtgärder är att underlätta och påskynda de nyanländas etablering i arbets- och samhällslivet.</p>
    <p>Inom anslaget ryms också medel för stöd till organisationer bildade på etnisk grund. Syftet med stödet är att stärka organisationernas egna initiativ och verksamheter som rör kultur, språk och identitet samt delaktighet i samhället. Under 2009 har ca 19 miljoner kronor betalats ut i stöd till sammanlagt 54 organisationer.</p>
    <p>I propositionen konstateras att arbete och utbildning, liksom kunskaper i svenska språket, är avgörande för integrationen. Regeringen betonar att reformen Nationell sfi-bonus syftar till att få fler nyanlända invandrare att snabbare lära sig svenska och därmed förbättra sina möjligheter att få ett arbete. Under 2009–2010 pågår en försöksverksamhet med sfi-bonus i 13kommuner. Erfarenheter från och utvärderingen av försöket har i den mån det varit möjligt beaktats i regeringens arbete med reformen med en nationell sfi-bonus som trädde i kraft den 1 september 2010.</p>
    <p>Utbetalningarna av sfi-bonus inom försöksverksamheten kommer till stor del att äga rum under 2011. För försöksverksamheten är därför 19miljoner kronor beräknade för 2011 i budgetpropositionen för 2010. I samma budgetproposition beräknades för sfi-bonus på nationell nivå ett ytterligare behov på 81 miljoner kronor för 2011, dvs. totalt 100 miljoner kronor. Anslagsbehovet för 2012 och framåt för detta ändamål beräknas även det till 100 miljoner kronor. För 2013 och 2014 finns dessa 100 miljoner för ändamålet beräknade under anslag 1:2 Kommunersättningar vid flyktingmottagande. Regeringen avser att återkomma om fördelningen av dessa anslagsmedel.</p>
    <p>Under 2010 har medel om 2 miljoner kronor för länsstyrelsernas arbete med nyanländas introduktion ingått i anslaget. Medel för länsstyrelsernas samverkansuppdrag beräknas för 2011 och framåt under länsstyrelsernas förvaltningsanslag.</p>
    <p>I budgetpropositionen för 2010 anvisades 5 miljoner kronor per år under perioden 2010–2012 för mentorskapsprojekt. Satsningen avslutas under 2010, varför anslaget minskas med 5 miljoner kronor fr.o.m. 2013.</p>
    <p>I propositionen (prop. punkt 5 i denna del) föreslås att ett ramanslag på ca 128 miljoner kronor anvisas för 2011. För 2012 beräknas anslaget till ca 128 miljoner kronor.</p>
    <p>Motionerna</p>
    <p>Motioner med anslagspåverkan 2011</p>
    <p>I Socialdemokraternas, Miljöpartiets och Vänsterpartiets motion A374 i denna del föreslås en minskning med 100 miljoner kronor på anslag 1:1 Integrationsåtgärder. Enligt partierna är det en naturlig process att människor av olika skäl flyttar mellan länder. Samtidigt som denna process ställer krav på samhället tillförs det nya erfarenheter och kunskaper. När människor flyttar sprids kunskap, växer nätverk och uppstår nya möjligheter. Men migration kan också innebära stora utmaningar, för såväl de människor som flyttar som de länder de flyttar från eller till. Enligt partierna är språket en nyckel för att nyanlända invandrare lättare ska få jobb. Men i stället för regeringens satsning på sfi-bonus vill partierna göra en kvalitetssatsning på sfi-undervisningen, vilket redovisas under utgiftsområde 16 Utbildning och universitetsforskning.</p>
    <p>I Sverigedemokraternas motion A292 i denna del föreslås en minskning med 128 miljoner på anslag 1:1 Integrationsåtgärder. Sverigedemokraterna framhåller att en mer ansvarsfull invandringspolitik kräver att invandringen kraftigt begränsas. Man anser att de invandrare som väljer att flytta till Sverige ska förväntas vilja anpassa sig till det svenska samhället, och därför blir sfi-bonus och andra liknande integrationsåtgärder överflödiga. Som ett led i Sverigedemokraternas strävan efter en stärkt gemensam identitet ska organisationer som syftar till att förstärka invandrares ursprungskulturer nekas fortsatta bidrag. Enligt Sverigedemokraternas mening medför den invandringspolitik som partiet förespråkar även i övrigt väsentligt lägre kostnader för att hantera invandringen.</p>
    <p>Utskottets ställningstagande</p>
    <p>Utskottet vill inledningsvis instämma med regeringen att en lyckad och väl fungerande integration är en av vår framtids stora utmaningar. Att lyckad integration är viktig framgår av en undersökning gjord av nationalekonomen Andreas Hatzigeorgiou som har visat att 12000 fler utlandsfödda i Sverige innebär att vår export ökar med ungefär 7 miljarder kronor och att vart femte nyetablerat företag i Sverige startas av en utlandsfödd person. Uppföljningar visar dock att det tagit lång tid för många av de nyanlända att etablera sig på arbetsmarknaden. Etableringstakten har varit särskilt långsam för många nyanlända med flyktingbakgrund. I genomsnitt har ca15% av männen haft arbete ett år efter att de beviljats uppehållstillstånd, 35% efter tre år och 50% efter fem år. För kvinnor har motsvarande siffror varit 5, 20 respektive 30%.</p>
    <p>Utskottet välkomnar därför den nya inriktning som integrationspolitiken får i samband med att reformen som gäller nyanländas arbetsmarknadsetablering träder i kraft den 1 december 2010. Etableringsreformen är tydligt inriktad på att de nyanlända snabbt ska få jobb och lära sig svenska. Den bygger på att nyanlända ska få professionellt stöd för att så snabbt som möjligt lära sig svenska, etablera sig på arbetsmarknaden och ta del av de möjligheter, rättigheter och skyldigheter som gäller i Sverige. Reformen utgår från individens behov men betonar också individens eget ansvar för sin framtid.</p>
    <p>Utskottet anser att politiken bör fokusera på jobbskapande och matchning snarare än bidrag och förmedling av åtgärder. Några av etableringsreformens viktigaste delar är också att arbetsmarknadsperspektivet ska gälla från första dagen. Nyanlända ska från dag ett mötas av insatser för arbete, och därför får Arbetsförmedlingen ta över samordningsansvaret från kommunerna när det gäller insatser som ska leda till jobb och egen försörjning. Genom etableringssamtal med Arbetsförmedlingen skräddarsys etableringsplaner med individuella insatser för att tidigt matcha bostad och arbetsmarknad. En individuell ersättning, som är generell och lika för alla oberoende av var i landet den nyanlända bor, lämnas till den som deltar i insatserna. Arbetslinjen tydliggörs också i systemet genom att det är möjligt att arbeta vid sidan av insatserna utan att ersättningen minskas. En etableringslots införs för att stödja den nyanlända under den första tiden i Sverige. Valfrihet, individuellt utformade insatser och fler aktörer utgör således viktiga delar av den nya reformen.</p>
    <p>Utskottet vill betona att arbete och utbildning, liksom kunskaper i det svenska språket, är avgörande för integrationen. Bristande kunskaper i svenska utgör ett hinder för många nyanlända invandrare att etablera sig på den svenska arbetsmarknaden. Även om deltagande på arbetsmarknaden i sig kan fungera som ett bra sätt att tillägna sig svenska, kan man samtidigt utgå från att bristande språkkunskaper gör det svårare att över huvud taget få ett arbete.</p>
    <p>Utskottet framhåller att reformen Nationell sfi-bonus innebär att nyanlända invandrare i hela landet fr.o.m. den 1 september 2010 får samma stimulans att lära sig svenska snabbare. Enligt utskottets mening bör en sfi-bonus kunna motivera nyanlända invandrare att påbörja sfi så snart som möjligt, att förbättra sin närvaro i utbildningen och att göra extra ansträngningar för att snabbt nå ett godkänt betyg. Därmed förbättras också deras möjligheter att komma in på arbetsmarknaden. Utskottet anser att förslaget bygger på den goda principen att genom incitament stimulera människor att förbättra sin anställningsbarhet. Utskottet välkomnar också att regeringen som ett fortsatt led i att bekämpa utanförskapet för de utrikes födda bl.a. föreslår förbättringar av sfi-lärarnas kompetens. Inom ramen för det s.k. lärarlyftet har sammanlagt 51 miljoner kronor avsatts för kompetensutveckling för sfi-lärare. Syftet med fortbildningarna är att stärka lärarnas ämnesteoretiska och ämnesdidaktiska kompetens (ung. undervisningskompetens) i ämnet svenska som andraspråk för att därigenom öka elevernas måluppfyllelse.</p>
    <p>Den etableringsreform som träder i kraft den 1 december i år fokuserar på arbetslinjen. Förutom att underlätta och påskynda nyanländas etablering på arbetsmarknaden, syftar reformen till att uppnå starkare incitament, ökad egenmakt och valfrihet för individen, klara och tydliga ansvarsförhållanden och bättre tillvaratagande av individens kompetens. Politiken får inte utgå från att alla som invandrar har behov av samma stöd. Utskottet vill därför uttala sitt stöd för regeringens politik som konsekvent fokuserar på jobbskapande och matchning. Motion A374 i denna del (S, MP, V) kan därför inte godtas.</p>
    <p>Utskottet delar regeringens åsikt att invandrare utgör en stor resurs för Sveriges ekonomi och för mångfalden i samhället. Varje morgon går 600000 människor som har fötts i ett annat land till jobbet. De betalar skatt och bär i stor utsträckning upp välfärden. Utlandsfödda personer har också en positiv effekt på utrikeshandeln. Det beror bl.a. på att det finns sociala nätverk som kan underlätta flödet av handelsrelaterad information bland personer med utländsk bakgrund och på sikt även mellan utlandsfödda och små och medelstora företag i allmänhet. Nätverken kan också fungera som vägvisare för andra små och medelstora företag som önskar etablera sig på avlägsna utlandsmarknader. Invandringen bidrar även till att motverka ett minskat arbetskraftsutbud när antalet äldre i befolkningen ökar. Det är nödvändigt att öka arbetskraftsutbudet för att trygga välfärden och för att lindra belastningen på de offentliga finanserna till följd av den åldrande befolkningen.</p>
    <p>Utskottet noterar att Sverigedemokraterna ägnar stora delar av sin motion åt att kritisera invandringen till Sverige och den svenska invandringspolitiken. Partiets lösning på de problem som man tycker sig se är att i princip helt stoppa invandringen och att i övrigt lägga så lite resurser som möjligt på de utlandsfödda som befinner sig i Sverige. Utskottet finner partiets avsaknad av förslag på åtgärder anmärkningsvärd.</p>
    <p>Mot bakgrund av det ovan anförda ställer sig utskottet bakom regeringens förslag om medelsanvisning på anslag 1:1 (prop. punkt 5 i denna del). Det innebär att Socialdemokraternas, Miljöpartiets och Vänsterpartiets förslag i motion A374 i denna del inte kan godtas. Med hänvisning till det som sagts ovan gäller detsamma Sverigedemokraternas motion A292 i denna del.</p>
    <p>En sammanställning av anvisningen på anslag inom utgiftsområde 13 finns längre fram i betänkandet.</p>
    <p>Kommunersättningar</p>
    <p>Utskottets förslag i korthet</p>
    <p>I avsnittet behandlas anslag 1:2 Kommunersättningar vid flyktingmottagande och en motion med påverkan på detta anslag. Utskottet föreslår att riksdagen ställer sig bakom regeringens förslag till medelsanvisning.</p>
    <p>Bakgrund</p>
    <p>Genom reformen Nyanlända invandrares arbetsmarknadsetablering, som träder i kraft den 1 december 2010, flyttas det övergripande ansvaret för etableringsinsatser till Arbetsförmedlingen, som bl.a. kommer att besluta om etableringsersättning till individen. Kommunerna kommer även fortsättningsvis att ha viktiga uppgifter i flyktingmottagandet och för nyanländas etablering, inte minst vad gäller boende, skola, undervisning i svenska och samhällsorientering. För dessa insatser får kommunerna en ersättning från staten.</p>
    <p>Enligt den nya förordningen (2010:1122) om statlig ersättning för insatser för vissa utlänningar, som träder i kraft den 1 december 2010, lämnas en grundersättning till kommuner med en årlig överenskommelse om mottagande av nyanlända. Grundersättningen för 2011 kommer att vara på motsvarande nivå som för 2010. Från 2012 och framåt kommer grundersättningen årligen att motsvara tio prisbasbelopp. För varje mottagen person lämnas en schablonersättning som är avsedd att ersätta kostnader för mottagande och praktisk hjälp i samband med bosättning, särskilda introduktionsinsatser inom skola, förskola, fritidshem och annan pedagogisk verksamhet, sfi, samhällsorientering, tolkning och andra insatser för att underlätta etableringen i samhället. Schablonersättningen för 2011 är 80000 kr för personer som inte fyllt 65 år och 50000 kr för personer som fyllt 65 år. Ersättning lämnas också i schabloniserad form för initiala kostnader för ekonomiskt bistånd till nyanlända som kommunerna kan behöva lämna innan statlig etableringsersättning kan betalas ut. Därutöver lämnas ersättning för kostnader för ekonomiskt bistånd till personer som på grund av styrkt sjukdom eller annan nedsättning av den fysiska eller psykiska prestationsförmågan är förhindrade att delta i etableringsinsatser på heltid och för vissa särskilda kostnader för stöd, service och hälso- och sjukvård. Särskild ersättning lämnas också för ensamkommande barn. Ersättning kan också lämnas för vissa andra särskilda kostnader samt för insatser som syftar till att skapa beredskap och mottagningskapacitet och för att utveckla regional samverkan.</p>
    <p>Propositionens och motionens förslag till anslag 1:2 Kommunersättningar vid flyktingmottagande</p>
    <p>Belopp i tusental kronor</p>
    <p>Anslag</p>
    <p>Regeringens förslag</p>
    <p>S, MP, V</p>
    <p>SD</p>
    <p>1:2 Kommunersättningar vid flyktingmottagande</p>
    <p>4510 283</p>
    <p>–1894 319</p>
    <p>Propositionen</p>
    <p>Anslag 1:2 Kommunersättningar vid flyktingmottagande används för statlig ersättning till kommuner och landsting för kostnader i samband med mottagandet av vissa nyanlända invandrare. Fram till den 1 december 2010, då reformen Nyanlända invandrares arbetsmarknadsetablering träder i kraft, lämnas ersättning främst i form av schablonersättning till kommunerna med ett belopp per mottagen person. Beloppet fördelas över två år och börjar betalas ut månaden efter det att den nyanlände har tagits emot i en kommun. Därutöver lämnas ersättning för vissa kostnader för försörjningsstöd och vissa särskilda kostnader för äldre, varaktigt sjuka, barn och ungdomar utan vårdnadshavare och för personer med funktionshinder.</p>
    <p>I propositionen konstateras att 18583 personer bosatte sig i landets kommuner inom ramen för det kommunala flyktingmottagandet under 2009 enligt Migrationsverkets statistik. Detta är en minskning jämfört med 2008 då 19789 personer mottogs i landets kommuner och med 2007 då 23650 personer mottogs. Av de mottagna 2009 var 1 880 kvotflyktingar, 4600 kom från Migrationsverkets anläggningsboende, 4317 från s.k. eget boende, 7613 var anhöriga och 173 övriga. Av samtliga mottagna var 52% kvinnor och 48% män. Knappt hälften, 45 %, var under 18 år. Andelen kvinnor var något högre än 2008, vilket kan förklaras med en fortsatt hög andel anhöriginvandrare där kvinnor i regel är fler än män.</p>
    <p>I propositionen beräknas kommunmottagandet av nyanlända för 2010–2014 vara ungefär lika stort som under 2008 och 2009. I förhållande till vad som angavs i budgetpropositionen för 2010 bedömer dock regeringen att ca 2700 fler flyktingar blir mottagna i kommunerna under 2010. Dessutom ökar antalet barn som kommer till Sverige utan medföljande vårdnadshavare. Jämfört med den prognos som låg till grund för beräkningar i budgetpropositionen för 2010, beräknas ersättningarna för mottagande av ensamkommande barn under 2011 öka med 500 miljoner kronor. Detta innebär ett ökat anslagsbehov för 2011 jämfört med vad som beräknades i budgetpropositionen för 2010. För 2011 föreslår regeringen att 241,5 miljoner kronor förs till anslag 1:1 Arbetsförmedlingens förvaltningskostnader på utgiftsområdet 14. För 2012 beräknas Arbetsförmedlingens anslagsbehov för ändamålet till 450 miljoner kronor och fr.o.m. 2013 till 530miljoner kronor per år. Det innebär att ytterligare 209 miljoner kronor förs över för 2012 och ytterligare 79,5 miljoner kronor fr.o.m. 2013.</p>
    <p>Regeringen föreslår att riksdagen anvisar ett ramanslag om 4510283000 kr för 2011 (prop. punkt 5 i denna del).</p>
    <p>Motionen</p>
    <p>Motion med anslagspåverkan 2011</p>
    <p>I Sverigedemokraternas motion A292 i denna del föreslås en minskning med 1894 miljoner kronor på anslaget. Enligt Sverigedemokraterna kräver en mer ansvarsfull invandringspolitik att invandringen kraftigt begränsas. Eftersom invandrare ska och förväntas anpassa sig till det svenska samhället kommer kostnaderna för att hantera invandringen att bli väsentligt lägre. Kommunersättningarna vid flyktingmottagande förväntas följaktligen bli lägre.</p>
    <p>Utskottets ställningstagande</p>
    <p>Utskottet kan inledningsvis konstatera att det faktum att huvudansvaret för nyanländas etablering i arbets- och samhällslivet nu förs över från kommunerna till Arbetsförmedlingen genom reformen som gäller nyanlända invandrares arbetsmarknadsetablering innebär att kommunernas kostnader för insatser för nyanlända kommer att bli lägre än i dag. Genom att en statlig etableringsersättning införs kommer kommunerna inte längre att betala ut introduktionsersättning till nyanlända som omfattas av reformen. Kommunerna kommer dock även fortsättningsvis att ha viktiga uppgifter i flyktingmottagandet och för nyanländas etablering, t.ex. för sfi och annan vuxenutbildning, bostadsförsörjning och insatser för barn och unga. Kommunerna får också ansvar för att erbjuda nyanlända samhällsorientering.</p>
    <p>Utskottet betonar att en förbättrad etablering är nyckeln till att kunna ta vara på den resurs på den svenska arbetsmarknaden som nyanlända utgör, inte minst mot bakgrund av den demografiska utvecklingen på sikt. Detta är ett skäl för att starkt ta avstånd från de förslag som Sverigedemokraterna framför i sin motion A292 i denna del. Som utskottet konstaterat ovan är partiets lösning på de problem som man tycker sig se i fråga om invandringen till Sverige och den svenska integrationspolitiken att i princip helt stoppa invandringen och i övrigt lägga så lite resurser som möjligt på de utlandsfödda som befinner sig i Sverige. Enligt utskottets mening ter det sig helt orealistiskt att invandringen direkt skulle kunna minskas till de nivåer som motionen anger. Partiets budgetförslag bygger på att en sådan kraftigt minskad invandring i stort sett omedelbart ska ge dramatiska besparingseffekter som partiet sedan vill använda för utgiftsökningar på andra områden. En konsekvensanalys av förväntade effekter saknas också. Att Sverigedemokraterna dessutom anser att kvotflyktingar och flyktingar som uppfyller Genèvekonventionen per automatik blir integrerade utan några som helst insatser tyder på uppenbara inkonsekvenser i deras integrationspolitik. Mot denna bakgrund kan utskottet konstatera att Sverigedemokraterna inte bedriver en seriös ekonomisk politik, något som utskottet också framfört i sitt yttrande till finansutskottet i fråga om ramarna för utgiftsområdena 13 och 14 (2010/11:AU1y).</p>
    <p>Mot bakgrund av det ovan anförda ställer sig utskottet bakom regeringens förslag om medelsanvisning på anslag 1:2 (prop. punkt 5 i denna del). Det innebär att Sverigedemokraternas motion A292 i denna del inte kan godtas.</p>
    <p>En sammanställning av anvisningen på anslag inom utgiftsområde 13 finns längre fram i betänkandet.</p>
    <p>Etableringsersättning till vissa nyanlända invandrare</p>
    <p>Utskottets förslag i korthet</p>
    <p>I detta avsnitt behandlar utskottet anslag 1:3 Etableringsersättning till vissa nyanlända invandrare och två motioner med påverkan på detta anslag. Utskottet föreslår att riksdagen ställer sig bakom regeringens förslag till medelsanvisning.</p>
    <p>Bakgrund</p>
    <p>Reformen för nyanlända invandrares arbetsmarknadsetablering träder i kraft den 1 december 2010 (prop. 2009/10:60, bet. 2009/10:AU7, rskr.2009/10:208). Reformen innebär att staten genom Arbetsförmedlingen tar ett tydligare ansvar för vissa nyanlända invandrares arbetsmarknadsetablering. Direkt efter att uppehållstillstånd har beviljats ska Arbetsförmedlingen genomföra etableringssamtal med den nyanlände. Etableringssamtalet ska resultera i att Arbetsförmedlingen tillsammans med den nyanlände upprättar en etableringsplan. En sådan plan ska upprättas inom två månader från inresan i Sverige eller första kontakten med Arbetsförmedlingen. En nyanländ har rätt att få en etableringsplan inom ett år från den första folkbokföringen i Sverige. Etableringsplanen ska utformas med utgångspunkt i en kartläggning av den nyanländes utbildningsbakgrund, tidigare arbetslivserfarenhet och behov av utbildning och andra insatser. Nyanlända som medverkar till upprättande av en etableringsplan, eller deltar i aktiviteter enligt en etableringsplan, har rätt till ersättning. Ersättningen för medverkan till upprättande av etableringsplanen är 231 kr per dag fem dagar per vecka. Ersättningen för deltagande i aktiviteter som ingår i en etableringsplan på heltid är 308 kr per dag fem dagar i veckan. I betänkande AU2 utgiftsområde 14 Arbetsmarknad och arbetsliv behandlas lagförslag om hur etableringsersättningen ska betraktas i förhållande till rätten till arbetslöshetsersättning.</p>
    <p>Propositionens och motionernas förslag till anslag 1:3 Etableringsersättning till vissa nyanlända invandrare</p>
    <p>Belopp i tusental kronor</p>
    <p>Anslag</p>
    <p>Regeringens förslag</p>
    <p>S, MP, V</p>
    <p>SD</p>
    <p>1:3 Etableringsersättning till vissa nyanlända invandrare</p>
    <p>521 536</p>
    <p>30 000</p>
    <p>–365 075</p>
    <p>Propositionen</p>
    <p>Anslag 1:3 Etableringsersättning till vissa nyanlända invandrare är nytt på statsbudgeten fr.o.m. 2010. Anslaget används för utbetalning av ersättning enligt förordningen (2010:407) om ersättning till vissa nyanlända invandrare.</p>
    <p>I propositionen framhålls att förbättrad introduktion för nyanlända är ett av regeringens mest prioriterade områden i den integrationspolitiska strategin. Förändringen innebär att arbetsmarknadsperspektivet ska gälla från första dagen. Staten får ett större ansvar för att underlätta och påskynda nyanländas etablering i arbets- och samhällslivet. Arbetsförmedlingen får ett samordnande ansvar för etableringsinsatserna för vuxna. Arbetsförmedlingen ska tillsammans med den nyanlände upprätta en individuell etableringsplan som ska innehålla undervisning i svenska för invandrare (sfi), samhällsorientering och aktiviteter för att underlätta och påskynda den nyanländes etablering i arbetslivet. Nyanlända som medverkar till upprättande av en etableringsplan och aktivt deltar i insatser enligt planen får en individuell statlig etableringsersättning, som är densamma oavsett var i landet man bor. Etableringsersättningen är utformad för att öka förutsättningarna för jämställdhet mellan kvinnor och män.</p>
    <p>Beräkningarna i samband med budgetpropositionen för 2010 var i stor utsträckning preliminära. I denna budgetproposition bygger beräkningarna på förordningen om ersättning till vissa nyanlända invandrare och mer konkreta underlag om det antal personer som beräknas få etableringsersättning, etableringstillägg och bostadsersättning. Mot denna bakgrund beräknas en något lägre anslagsnivå för 2011 och 2012, jämfört med budgetpropositionen för 2010. För 2013 och 2014 får det ökade antalet nyanlända som omfattas av etableringslagen full effekt, och den beräknade anslagsnivån är högre än vad som beräknats för 2012 i budgetpropositionen för 2010.</p>
    <p>Regeringen föreslår att ett anslag på 521536000 kr anvisas för 2011 (prop. punkt 5 i denna del).</p>
    <p>Motionerna</p>
    <p>Motioner med anslagspåverkan 2011</p>
    <p>I Socialdemokraternas, Miljöpartiets och Vänsterpartiets motion A374 i denna del föreslås en ökning med 30 miljoner kronor på anslaget. Enligt de tre partierna är nyanlända invandrare en grupp som ska vara prioriterad och som ska få ta del av Arbetsförmedlingens breda utbud av insatser. Man vill att i princip alla nyanlända ska ha rätt till en individuell etableringsplan.</p>
    <p>I Sverigedemokraternas motion A292 i denna del föreslås en minskning med 365 miljoner kronor på anslaget . Enligt Sverigedemokraterna kräver en mer ansvarsfull invandringspolitik att invandringen begränsas kraftigt. Man anser att de invandrare som väljer att flytta till Sverige ska förväntas vilja bli en del av samhället, varför insatser såsom sfi-bonus och andra liknande integrationsåtgärder blir överflödiga. Enligt partiet medför den invandringspolitik som partiet förespråkar väsentligt lägre kostnader.</p>
    <p>Utskottets ställningstagande</p>
    <p>Enligt utskottets mening har det funnits stora brister i systemen för invandrares etablering i Sverige. Det återspeglas bl.a. i hög arbetslöshet och sociala problem i storstädernas förorter. Att förbättra integrationen av invandrare är en av politikens största utmaningar. Integration bygger på egen försörjning och etablering i det svenska samhället. Därför är regeringens arbetslinje också integrationspolitik. Fler måste ges möjlighet till jobb och utbildning i det svenska samhället. Människor som flyttat till Sverige från andra länder har en skyldighet att bidra.</p>
    <p>Enligt utskottets mening kan man åstadkomma en snabbare etablering genom att förstärka incitamenten både för att börja arbeta och för att aktivt delta i arbetsförberedande insatser. Genom att den nyanlände tillsammans med Arbetsförmedlingen upprättar en individuell etableringsplan ökar förutsättningarna för att den nyanländes kompetens bättre tas till vara, och den nyanländes etablering i arbets- och samhällslivet underlättas och påskyndas. Genom en förbättrad individuell planering där den enskilde själv medverkar aktivt, och genom en bättre uppföljning av genomförda aktiviteter, förstärks dessutom möjligheterna till god integration.</p>
    <p>Det är viktigt att etableringsersättningen är utformad så att den stimulerar nyanlända att såväl arbeta som delta i etableringsinsatser. I likhet med studerande med studiestöd ska nyanlända kunna arbeta vid sidan av etableringsinsatserna utan att ersättningen sätts ned. Arbetslinjen blir på så sätt tydlig i systemet. På samma sätt som för andra som står utanför arbetsmarknaden ställs krav på den nyanlände att aktivt delta i insatser som förbättrar förutsättningarna att bli självförsörjande.</p>
    <p>Att etableringsersättningen är utformad för att öka förutsättningarna för jämställdhet mellan kvinnor och män välkomnas varmt av utskottet. En individuell ekonomisk ersättning som inte påverkas av inkomsterna hos andra personer i hushållet skapar starkare drivkrafter för båda makarna eller motsvarande i en familj att delta i svenskundervisning för invandrare (sfi), samhällsorientering och arbetsförberedande insatser. Det bör också medföra bättre förutsättningar för nyanlända kvinnor att etablera sig på arbetsmarknaden.</p>
    <p>Socialdemokraterna, Miljöpartiet och Vänsterpartiet anser i sin motion A374 i denna del att i princip alla ska ha rätt till etableringsersättning. Utskottet anser dock att målgruppen för etableringsinsatser i stort sett ska motsvara målgruppen för nuvarande insatser för introduktion. Denna omfattar bl.a. anhöriginvandrare som ansökt om uppehållstillstånd inom två år från att anknytningspersonen först togs emot i en kommun. Utskottet anser att det är motiverat att den nuvarande ordningen i detta avseende behålls och kan därför inte ställa sig bakom förslaget i motion A374 i denna del (S, MP, V).</p>
    <p>Utskottet noterar att Sverigedemokraterna i princip vill stoppa invandringen och lägga så lite resurser som möjligt på de utlandsfödda som befinner sig i Sverige. Som utskottet tidigare uttalat i detta betänkande ter det sig verklighetsfrämmande att invandringen direkt skulle kunna minskas till de nivåer som motionen anger. Partiets budgetförslag bygger på att en sådan kraftigt minskad invandring i stort sett omedelbart ska ge dramatiska besparingseffekter som partiet sedan vill använda för utgiftsökningar på andra områden. Det saknas också en konsekvensanalys av förväntade effekter i en rad avseenden. Den som tar ansvar för Sverige kan inte ställa sig bakom de förslag som presenteras i motion A292 i denna del (SD).</p>
    <p>Mot bakgrund av det ovan anförda ställer sig utskottet bakom regeringens förslag om medelsanvisning på anslag 1:3 (prop. punkt 5 i denna del).</p>
    <p>En sammanställning av anvisningen på anslag inom utgiftsområde 13 finns längre fram i betänkandet.</p>
    <p>Etableringslotsar</p>
    <p>Utskottets förslag i korthet</p>
    <p>I detta avsnitt behandlar utskottet anslag 1:4 Ersättning till etableringslotsar och insatser för vissa nyanlända invandrare och två motioner med påverkan på detta anslag. Utskottet föreslår att riksdagen ställer sig bakom regeringens förslag till medelsanvisning och att riksdagen bemyndigar regeringen att under 2011 för ramanslaget göra ekonomiska åtaganden som inklusive tidigare åtaganden medför behov av framtida anslag på högst 700 miljoner kronor under perioden 2012–2014.</p>
    <p>Bakgrund</p>
    <p>Reformen för nyanlända invandrares arbetsmarknadsetablering träder i kraft den 1 december 2010 (prop. 2009/10:60, bet. 2009/10:AU7, rskr.2009/10:208). Reformen innebär att staten genom Arbetsförmedlingen tar ett tydligare ansvar för vissa nyanlända invandrares arbetsmarknadsetablering. Reformen innebär bl.a. att en ny aktör – etableringslots – ska stödja den nyanlände under etableringsperioden. Lotsen är en fristående aktör som arbetar på uppdrag av Arbetsförmedlingen.</p>
    <p>Etableringslotsen upphandlas enligt lagen om valfrihetssystem (LOV). Det innebär att den nyanlände har rätt att välja lots. Det innebär också att upphandlingen sker på andra villkor än traditionell upphandling. Företag och organisationer kan löpande ansöka om att få bli lotsar. Alla som ansöker och som uppfyller kraven i förfrågningsunderlaget godkänns.</p>
    <p>Ersättningen till lotsarna är prestations- och resultatbaserad.</p>
    <p>Propositionens och motionernas förslag till anslag 1:4 Ersättning till etableringslotsar och insatser för vissa nyanlända invandrare</p>
    <p>Belopp i tusental kronor</p>
    <p>Anslag</p>
    <p>Regeringens förslag</p>
    <p>S, MP, V</p>
    <p>SD</p>
    <p>1:4 Ersättning till etableringslotsar och insatser för vissa nyanlända invandrare</p>
    <p>474 700</p>
    <p>–474 000</p>
    <p>–474 700</p>
    <p>Propositionen</p>
    <p>Anslag 1:4 Ersättning till etableringslotsar och insatser för vissa nyanlända invandrare används för utbetalning av ersättning till etableringslotsar, som på Arbetsförmedlingens uppdrag ska stödja den nyanlände i att hitta ett arbete, och för Arbetsförmedlingens kostnader för program och övriga insatser för vissa nyanlända invandrare.</p>
    <p>I propositionen anförs att den nyanlände genom en etableringslots får ett professionellt stöd för att så snabbt som möjligt försörja sig. Ansvarsfördelningen mellan de olika aktörerna stat, kommun och individ blir tydligare. Insatserna utgår från individens behov och förutsättningar. Med reformen läggs grunden för ett stabilt och flexibelt system för mottagande och etablering som snabbare kan leda till arbete och egenförsörjning.</p>
    <p>Anslaget är nytt på statsbudgeten fr.o.m. 2010. Beräkningarna i samband med budgetpropositionen för 2010 var i stor utsträckning preliminära. I budgetpropositionen för 2011 bygger beräkningarna på aktuella antaganden om antalet mottagna och den ersättningsmodell Arbetsförmedlingen gått ut med i förfrågningsunderlagen för upphandling av etableringslotsar. Mot den bakgrunden och eftersom systemet med lotsersättningen inte får full effekt första året beräknas ett mindre anslagsbehov för lotsersättningen för 2011, jämfört med budgetpropositionen för 2010. För 2012 till 2014 får det ökade antalet nyanlända som omfattas av etableringsreformen successivt full effekt, och det beräknade behovet är högre än vad som beräknats för 2012 i budgetpropositionen för 2010. Från anslag 1:2 Kommunersättningar vid flyktingmottagande överförs för 2011 medel om 267,7miljoner kronor för Arbetsförmedlingens kostnader för program och övriga insatser som omfattas av lagen (2010:197) om etableringslotsar för vissa nyanlända invandrare. För 2012 överförs ytterligare 198 miljoner kronor, och för 2013 överförs ytterligare 108 miljoner kronor.</p>
    <p>Regeringen föreslår att riksdagen anvisar ett ramanslag på 474700000kr för 2011 (prop. punkt 5 i denna del). Eftersom det finns behov av att göra fleråriga åtaganden med etableringslotsarna bör regeringen bemyndigas att under 2011 för anslag 1:4 Ersättning till etableringslotsar och insatser för vissa nyanlända invandrare göra ekonomiska åtaganden som inklusive tidigare gjorda åtaganden medför behov av framtida anslag på högst 700 miljoner kronor under 2012–2014 ( prop. punkt 1).</p>
    <p>Motionerna</p>
    <p>Motioner med anslagspåverkan 2011</p>
    <p>I Socialdemokraternas, Miljöpartiets och Vänsterpartiets motion A374 i denna del föreslås en minskning med 474 miljoner kronor på anslag 1:4 Ersättning till etableringslotsar och insatser för vissa nyanlända invandrare. De tre partiernas utgångspunkt är att nyanlända invandrare ska vara en prioriterad grupp och få del av Arbetsförmedlingens tjänster. Partierna avvisar därför regeringens lotsar för nyanlända och skjuter i stället till 250miljoner kronor till Arbetsförmedlingen för en bättre introduktion av nyanlända (utgiftsområde14). I stället för regeringens satsning på sfi-bonus föreslår partierna en kvalitetssatsning på sfi och skjuter till medel på utgiftsområde 16. De anser dessutom att i princip alla nyanlända ska ha rätt till en individuell etableringsplan, och anslår 30 miljoner kronor till det.</p>
    <p>I Sverigedemokraternas motion A292 i denna del föreslås inga medel på anslag 1:4 Ersättning till etableringslotsar och insatser för vissa nyanlända invandrare. Enligt Sverigedemokraterna kräver en mer ansvarsfull invandringspolitik att invandringen begränsas kraftigt. Eftersom de invandrare som väljer att flytta till Sverige ska förväntas bli en del av samhället blir olika former av integrationsåtgärder överflödiga. Enligt Sverigedemokraterna medför den invandringspolitik som partiet förespråkar väsentligt lägre kostnader för att hantera invandringen.</p>
    <p>Utskottets ställningstagande</p>
    <p>När det gäller etableringslotsar kan utskottet konstatera att Socialdemokraterna, Miljöpartiet och Vänsterpartiet liksom Sverigedemokraterna har invändningar mot systemet, men på olika grunder, i sina respektive motioner. Utskottet, som ställde sig bakom regeringens proposition Nyanlända invandrares arbetsmarknadsetablering – egenansvar med professionellt stöd (prop. 2009/10:60), instämmer i regeringens bedömning i budgetpropositionen att det är avgörande för nyanländas etablering att de får möjlighet att arbeta så snart som möjligt. I det sammanhanget är etableringslotsarna ett viktigt inslag. Lotsen fungerar både som ett stöd till den nyanlände och som en bro in i det svenska samhällslivet och till arbetsmarknaden. Ersättningen till lotsen är resultatbaserad, vilket innebär att lotsen också har ett intresse av att den nyanlände så snabbt som möjligt kommer i arbete och kan försörja sig själv.</p>
    <p>Utskottet välkomnar regeringens ytterligare satsningar på området. Här kan utskottet notera att Arbetsförmedlingen, enligt den information som lämnades av generaldirektör Angeles Bermudez-Svankvist vid utskottssammanträdet den 2 november 2010, uppskattar att reformen med etableringsinsatser för vissa nyanlända invandrare i december 2010 kommer att omfatta omkring 1450 personer och under hela 2011 omkring 11000 personer.</p>
    <p>Mot bakgrund av det ovan anförda ställer sig utskottet bakom regeringens förslag om medelsanvisning på anslag 1:4 (prop. punkt 5 i denna del). Det innebär att motionerna A374 i denna del (S, MP, V) och A292 i denna del (SD) inte kan godkännas. Utskottet föreslår också att regeringen bemyndigas att under 2011 göra ekonomiska åtaganden som inklusive tidigare åtaganden medför behov av framtida anslag på högst 700 miljoner kronor under perioden 2012–2014 ( prop. punkt 1).</p>
    <p>En sammanställning av anvisningen på anslag inom utgiftsområde 13 finns längre fram i betänkandet.</p>
    <p>Hemutrustningslån</p>
    <p>Utskottets förslag i korthet</p>
    <p>I detta avsnitt behandlar utskottet anslag 1:5 Hemutrustningslån och en motion med påverkan på detta anslag. Utskottet föreslår att riksdagen ställer sig bakom regeringens förslag till medelsanvisning och att riksdagen godkänner att lån får tas upp i Riksgäldskontoret enligt regeringens förslag.</p>
    <p>Propositionens och motionens förslag till anslag 1:5 Hemutrustningslån</p>
    <p>Belopp i tusental kronor</p>
    <p>Anslag</p>
    <p>Regeringens förslag</p>
    <p>S, MP, V</p>
    <p>SD</p>
    <p>1:5 Hemutrustningslån</p>
    <p>8 519</p>
    <p>–8 519</p>
    <p>Propositionen</p>
    <p>Anslag 1:5 Hemutrustningslån används för att täcka räntekostnader för upplåningen av medel för lån till hemutrustning. Omfattningen av låneverksamheten bestäms främst av antalet kommunmottagna nyanlända och i vilken utsträckning de väljer att ta lån. Underskottet i verksamheten – i huvudsak låneeftergifter och bristande inbetalningar av räntor och amorteringar – täcks via anslaget.</p>
    <p>Kapitalupplåningen för hemutrustningslån sker i Riksgäldskontoret. Den totala låneskulden för upptagna hemutrustningslån beräknas uppgå till drygt 1,1 miljarder kronor vid utgången av 2010. För 2011 beräknas att låneskulden ligger kvar på samma nivå.</p>
    <p>Antalet kommunmottagna nyanlända under perioden 2011–2014 beräknas ligga på samma nivå som 2008 och 2009. Jämfört med antaganden i budgetpropositionen för 2010 är dock antalet mottagna högre för samtliga år. Antalet nya lån som tas upp under perioden 2011–2014 beräknas vara i stort sett oförändrat. Antalet låneeftergifter på grund av främst ålder eller svag betalningsförmåga beräknas ligga kvar på oförändrad nivå. Från och med 2010 har det beräknade anslagsbehovet minskats med 6 miljoner kronor.</p>
    <p>Antaganden om ökade räntor för upplåningen hos Riksgäldskontoret medför att anslagsbehovet med den nuvarande prognosbilden ökar för 2013 och 2014. I bestämmelserna för hemutrustningslån avser regeringen att göra en konsekvensändring avseende målgruppen till följd av de ändringar som skett i bestämmelserna om ersättning till kommuner för mottagandet av nyanlända. Regeringen avser att inför 2012 göra en översyn av låneverksamheten och det nuvarande anslagets utformning.</p>
    <p>Regeringen föreslår att ett ramanslag på 8,5 miljoner kronor anvisas för 2011 (prop. punkt 5 i denna del).</p>
    <p>Regeringen föreslår att det under 2011 får tas upp lån i Riksgäldskontoret för hemutrustningslån upp till ett belopp om 1,2 miljarder kronor(prop. punkt 2).</p>
    <p>Motionen</p>
    <p>Motion med anslagspåverkan 2011</p>
    <p>I motion A292 i denna del föreslås en minskning med 8,5 miljoner kronor på anslag 1:5 Hemutrustningslån, dvs. hela anslagsbeloppet. Enligt Sverigedemokraterna kräver en mer ansvarsfull invandringspolitik att invandringen begränsas kraftigt. Eftersom invandrare ska och förväntas anpassa sig till det svenska samhället kommer kostnaderna för att hantera invandringen att bli väsentligt lägre. Insatser som lån till hemutrustning och andra liknande integrationsåtgärder blir därmed överflödiga.</p>
    <p>Utskottets ställningstagande</p>
    <p>Utskottet vill inledningsvis instämma med regeringen i att invandrare utgör en stor resurs för Sveriges ekonomi och för mångfalden i samhället. Invandringen bidrar till att motverka ett minskat arbetskraftsutbud när antalet äldre i befolkningen ökar. En framgångsrik integration av invandrare och flyktingar bygger på att de snabbt får möjlighet till arbete och egen försörjning. Detta är också syftet med reformen för nyanländas etablering som sjösätts inom kort.</p>
    <p>I ljuset av denna grundläggande inställning tar utskottet avstånd från de förslag som presenteras i Sverigedemokraternas motion A292 i denna del.</p>
    <p>Utskottet ställer sig bakom medelsanvisningen på anslag 1:5 Hemutrustningslån ( prop. punkt 5 i denna del) och avvisar motion A292 i denna del (SD). Vidare föreslår utskottet att riksdagen godkänner att lån får tas upp i Riksgäldskontoret enligt regeringens förslag ( prop. punkt 2).</p>
    <p>En sammanställning av anvisningen på anslag inom utgiftsområde 13 finns längre fram i betänkandet.</p>
    <p>Från EU-budgeten finansierade insatser för integration av tredjelandsmedborgare</p>
    <p>Utskottets förslag i korthet</p>
    <p>I detta avsnitt behandlar utskottet anslag 1:6 Från EU-budgeten finansierade insatser för integration av tredjelandsmedborgare. Utskottet föreslår att riksdagen ställer sig bakom regeringens förslag till medelsanvisning och att riksdagen bemyndigar regeringen att under 2011 för ramanslaget 1:6 Från EU-budgeten finansierade insatser för integration av tredjelandsmedborgare besluta om bidrag som medför behov av framtida anslag enligt regeringens förslag.</p>
    <p>Propositionens förslag till anslag 1:6 Från EU-budgeten finansierade insatser för integration av tredjelandsmedborgare</p>
    <p>Belopp i tusental kronor</p>
    <p>Anslag</p>
    <p>Regeringens förslag</p>
    <p>S, MP, V</p>
    <p>SD</p>
    <p>1:6 Från EU-budgeten finansierade insatser för integration av tredjelandsmedborgare</p>
    <p>24 000</p>
    <p>Propositionen</p>
    <p>Anslag 1:6 Från EU-budgeten finansierade insatser för integration av tredjelandsmedborgare används för utbetalningar till projekt som beviljas medel inom ramen för Europeiska fonden för integration av tredjelandsmedborgare inom EU:s ramprogram för solidaritet och hantering av migrationsströmmar (Integrationsfonden). Projekten ska syfta till att förbättra systemen för mottagning och integration av tredjelandsmedborgare i Sverige. Rådet för Europeiska socialfonden i Sverige (Svenska ESF-rådet) är ansvarig myndighet för fonden.</p>
    <p>Verksamheten inom Integrationsfonden omfattar fleråriga projekt. Åtaganden under anslaget medför därmed utgifter för kommande budgetår. Regeringen föreslår därför att riksdagen bemyndigar regeringen att besluta om bidrag som inklusive tidigare åtaganden medför behov av framtida anslag på högst 35 miljoner kronor under perioden 2012–2014 (prop. punkt3).</p>
    <p>I budgetpropositionen för 2010 ökades anslaget med 3 miljoner kronor för perioden 2010–2012. I budgetpropositionen för 2011 föreslås anslaget att öka med 29 miljoner kronor för perioden 2011–2014. Förslagen till förändrade nivåer inom anslaget ska ses mot bakgrund av att regeringen fr.o.m. budgetåret 2011 vill förändra principen för budgetering av fleråriga EU-relaterade verksamheter med anslag på statsbudgeten. Programmen har i flera fall kommit igång senare än beräknat, vilket förskjuter utgifterna framåt i tiden med stora anslagsbehållningar som följd. Regeringen föreslår att denna budgeteringsprincip ersätts med att riksdagen i stället anvisar medel för att täcka de utgifter som bedöms bli redovisade mot anslaget. Förändringarna är av teknisk karaktär och förväntas inte påverka verksamhetens villkor.</p>
    <p>Regeringen föreslår att ett anslag på 24 miljoner kronor anvisas för 2011 (prop. punkt 5 i denna del). För 2012 och 2013 beräknas anslaget till 20miljoner kronor respektive år och för 2014 till 23 miljoner kronor. Anslagsbehovet motsvarar vad som faktiskt beräknas att bli utbetalt under respektive år.</p>
    <p>Utskottets ställningstagande</p>
    <p>Regeringens förslag till medelsanvisning och bemyndigande har inte lett till några motionsyrkanden. Utskottet ställer sig bakom regeringens förslag (prop. punkterna 3 och 5 i denna del).</p>
    <p>En sammanställning av anvisningen på anslag inom utgiftsområde 13 finns längre fram i betänkandet.</p>
    <p>Övriga frågor om integration</p>
    <p>Utskottets förslag i korthet</p>
    <p>I detta avsnitt behandlas regeringens skrivelse (2009/10:233) Egenmakt mot utanförskap – redovisning av regeringens strategi för integration och en följdmotion. Därutöver behandlas övriga, icke anslagspåverkande motioner som väckts under den allmänna motionstiden. Utskottet föreslår att riksdagen lägger skrivelsen till handlingarna.</p>
    <p>Skrivelsen Egenmakt mot utanförskap – redovisning av regeringens strategi för integration</p>
    <p>Regeringens skrivelse Egenmakt mot utanförskap – redovisning av regeringens strategi för integration (skr. 2009/10:233) innehåller regeringens redovisning av genomförandet av den samlade strategi för integration som presenterades i skrivelsen Egenmakt mot utanförskap – regeringens strategi för integration (skr. 2008/09:24). Redovisningen sker mot sju strategiska områden som integrationspolitiken fokuserat på under 2008–2010. Dessa är</p>
    <p>·.ett effektivt system för mottagande och introduktion för nyanlända</p>
    <p>·.fler i arbete och fler företagare</p>
    <p>·.bättre utbildningsresultat och likvärdighet i skolan</p>
    <p>·.bättre språkkunskaper och utbildningsmöjligheter för vuxna</p>
    <p>·.en effektiv bekämpning av diskriminering</p>
    <p>·.en positiv utveckling i stadsdelar med utbrett utanförskap</p>
    <p>·.en gemensam värdegrund i ett samhälle som präglas av en tilltagande mångfald.</p>
    <p>Ett effektivt system för mottagande och introduktion för nyanlända</p>
    <p>Den övergripande inriktningen för regeringens arbete på området är att åstadkomma ett stabilt och flexibelt system för mottagande och introduktion för nyanlända som leder till snabbare etablering i samhället. Inom ramen för denna strategi har regeringen genomfört reformen för nyanlända invandrares arbetsmarknadsetablering. Därtill kan läggas insatser som en förstärkt koordinering av länsstyrelsernas arbete för nyanländas etablering, försöksverksamhet med s.k. etableringssamtal och instegsjobb. Regeringen har också genomfört insatser som förbättrade möjligheter till komplettering av utländska högskoleutbildningar, förstärkt bedömning av utländsk högre utbildning och resurser för validering av utrikes förvärvad yrkeskompetens. Man har även satsat på fler yrkesutbildningar för vuxna, en samordnad mottagning och vägledning för personer med utländsk utbildning eller yrkeserfarenhet, underlättande av frivillig vidareflyttning och dialog med frivilligsektorn.</p>
    <p>Fler i arbete och fler företagare</p>
    <p>Den övergripande inriktningen för regeringens arbete på området är att den samhällsekonomiska potentialen i form av ökat arbetskraftsutbud som utrikes födda rymmer ska tas till vara, att generella insatser för ökat utbud och efterfrågan på arbetskraft ska nå fram och minska antalet människor i utanförskap och att entreprenörskap ska uppmuntras och underlättas i syfte att bidra till att bryta utanförskap. Som den viktigaste åtgärden för att åstadkomma detta ska de generella arbetsmarknadsinsatserna inriktas på att öka utbudet och efterfrågan på arbetskraft samt på bättre matchning på arbetsmarknaden. Inom ramen för denna strategi har regeringen genomfört insatser som nystartsjobb, jobb- och utvecklingsgarantin, coachning, ökade incitament för företagen att anställa genom ökad flexibilitet i regelverket och jobbskatteavdraget. Andra exempel på insatser är genomförandet av Arbetsgivarverkets mångfaldsstrategi, en näringspolitik för fler och växande företag, nystartskontor, kapitalförsörjning och rådgivning genom Almi och satsningen för ett stärkt företagande bland personer med utländsk bakgrund.</p>
    <p>Bättre utbildningsresultat och likvärdighet i skolan</p>
    <p>Den övergripande inriktningen för regeringens arbete på området är att uppnå förbättrade utbildningsresultat och likvärdig utbildningskvalitet för alla elever i skolan, oavsett kön, bakgrund och bostadsort. Den viktigaste insatsen för integration inom barn- och ungdomsskolan är en generell kvalitetshöjning för förbättrade skolresultat för alla elever. Regeringens insatser utgår från att fler elever kan nå skolans mål om kraven görs tydliga, elevernas kunskaper kontinuerligt följs upp och resultaten kommuniceras med hemmen. Det är viktigt att skolan utgår från varje elevs behov och förutsättningar. Elever som riskerar att inte nå skolans kunskapsmål behöver stöd och hjälp. Inom ramen för denna strategi har regeringen gjort satsningar som den s.k. läsa skriva räkna-satsningen, nationella ämnesprov i årskurs 3 och 9, utveckling av individuella utvecklingsplaner, förslag till förändringar i lärarutbildningens struktur och utformning, återinförd speciallärarutbildning och inrättandet av Statens skolinspektion. Andra satsningar på området är exempelvis det s.k. Förskolelyftet, satsningen på sommarskolor och en fortsatt satsning på andraspråksinlärning inom Lärarlyftet.</p>
    <p>Bättre språkkunskaper och utbildningsmöjligheter för vuxna</p>
    <p>Den övergripande inriktningen för regeringens arbete på området är att höja språkkunskaperna och förbättra utbildningsmöjligheterna för att bryta utanförskap och underlätta integration för vuxna. Inom ramen för denna strategi har regeringen gjort insatser, såsom utvärderingar av sfi, konkretiserade mål för sfi, införande av nationella slutprov i sfi, kompetensutveckling för sfi-lärare (det s.k. Sfi-lärarlyftet), förstärkt inspektion av sfi, ökade sanktionsmöjligheter för Skolinspektionen och införande av sfi-bonus.</p>
    <p>En effektiv bekämpning av diskriminering</p>
    <p>Den övergripande inriktningen för regeringens arbete på området är ett samhälle fritt från diskriminering. Inom ramen för denna strategi har regeringen genomfört insatser som en samlad lag mot diskriminering och en gemensam ombudsmannamyndighet. Särskilda utvärderingsinsatser har också gjorts av exempelvis myndigheters antidiskrimineringsstrategier, regionala utvecklingsprojekt om mångfald och antidiskriminering och försöksverksamheten med avidentifierade ansökningshandlingar.</p>
    <p>En positiv utveckling i stadsdelar med utbrett utanförskap</p>
    <p>Den övergripande inriktningen för regeringens arbete på området är en positiv utveckling i stadsdelar med utbrett utanförskap samt färre stadsdelar med utbrett utanförskap. Regeringens huvudsakliga insatser ryms i första hand inom strategierna om arbete och företagande respektive utbildning. Bland de specifika insatser som genomförts kan regeringens lokala utvecklingsavtal med kommuner som har stadsdelar där utanförskapet är utbrett nämnas. Polismyndigheterna, Försäkringskassan och Arbetsförmedlingen har fått i uppdrag att ingå lokala partnerskap med kommuner som har tecknat lokala utvecklingsavtal. Övriga insatser inkluderar exempelvis tillsättandet av delegationen för hållbara städer, inrättandet av nystartskontor och insatser för att förbättra tryggheten i stads- och tätortsmiljöer ur ett jämställdhetsperspektiv.</p>
    <p>En gemensam värdegrund i ett samhälle som präglas av en tilltagande mångfald</p>
    <p>Den övergripande inriktningen för regeringens arbete på området är att stödja en öppen dialog för en gemensam värdegrund och stärkt respekt för demokrati och mänskliga rättigheter. Rasism, främlingsfientlighet och andra former av intolerans ska motverkas. Inom ramen för denna strategi har regeringen gjort en satsning på en dialog om samhällets värdegrund. Dialogen sker genom samverkan med ett brett spektrum av aktörer i samhället. Det övergripande syftet med värdegrundsdialogen är att verka för social sammanhållning genom dialog om demokrati och de mänskliga rättigheterna som en gemensam bas för samhället och dess invånare. Övriga insatser på området inkluderar stöd för verksamheter mot rasism och andra former av intolerans, stärkt värdegrundsarbete i skolan, utredning om utbildning för imamer och arbete mot mäns våld mot kvinnor.</p>
    <p>Skrivelsens slutsatser</p>
    <p>I skrivelsen anförs att insatserna i integrationsstrategin har fullföljts och genomförts i enlighet med regeringens avisering till riksdagen. Förutsättningarna för en kunskapsbaserad och effektivt genomförd integrationspolitik har förbättrats väsentligt. De inriktningar som regeringen följt inom ramen för strategin är till väsentliga delar giltiga även i fortsättningen. En aktiv jobbpolitik som skapar arbetstillfällen i växande företag och som dämpar effekterna av konjunktursvackor är den viktigaste enskilda delen i en framgångsrik integrationspolitik. Ett fortsatt arbete för att undanröja hinder och sänka trösklar för nyanländas etablering är en förutsättning för en lyckad integration.</p>
    <p>I skrivelsen framhålls vidare att en skola som erbjuder likvärdig undervisning av hög kvalitet till alla elever är av största betydelse för att hindra att utanförskap överförs till nästa generation. Undervisning som stöder nyanlända elever att uppnå skolans kunskapsmål är en utmaning i sammanhanget.</p>
    <p>Därutöver sägs att det finns skäl att fortsätta följa upp segregationens effekter och utveckla kunskapen om faktorer som påverkar risken för utrikes födda att fastna i ett livslångt utanförskap.</p>
    <p>Följdmotion med anledning av skrivelsen</p>
    <p>Socialdemokraterna framhåller i motion A1 yrkandena 1–4 att det i dag tar alldeles för lång tid för många nyanlända flyktingar och invandrare att etablera sig på arbetsmarknaden. I yrkande 1 framhåller motionärerna att ansvarsfördelningen för flyktingmottagandet är extremt skev, vilket leder till påfrestningar på såväl boende som välfärd i flera kommuner och stadsdelar. Fler kommuner måste dela på ansvaret för mottagningen av asylsökande. I yrkande 2 begärs ett tillkännagivande om den nya etableringslagstiftningens inriktning och omfattning. Det anförs bl.a. att förslaget om etableringslotsar bör utvärderas löpande, och alla vuxna ska ha rätt till en individuell etableringsplan, också den som kommer som anhöriginvandrare efter två år eller som flyttar till en svensk medborgare. Fler, inte minst många kvinnor, behöver få ett individuellt stöd utöver svenskundervisning och samhällsorientering för att få ett arbete i Sverige. I motionens yrkande 3 anförs att det ska finnas en möjlighet för nyanlända som har en bakgrund som företagare och/eller som vill starta ett företag att som en del i etableringsplanen följa ett företagarspår som förutom svenskundervisning för blivande företagare även omfattar andra kurser av relevans för den som vill starta eget företag i Sverige. I yrkande 4 framhåller motionärerna att skolan bör få utökade resurser för att bättre kunna ta emot nyanlända elever. En ökad styrning av resurser till skolan föreslås också, där resurser kopplas till behov.</p>
    <p>Motioner om integration från allmänna motionstiden</p>
    <p>Invandrares kommunbosättningar</p>
    <p>I motion Sf379 av Marie Granlund m.fl. yrkande 1 (S) begärs ett tillkännagivande om att lagreglera alla kommuners skyldighet att ta emot flyktingar och deras anhöriga. Flyktingmottagandet är en nationell angelägenhet, och därför måste också staten ta ansvar så att inte endast ett litet antal kommuner och stadsdelar får ta huvudparten av flyktingströmmarna.</p>
    <p>Shadiye Heydari (S) framhåller i motion A419 yrkande 2 att nyanlända invandrare ska ges bättre information om möjligheter och risker med val av bosättningsort. Som det ser ut i dag söker sig många nyanlända invandrare till orter där de har släktingar och vänner, vilket försämrar möjligheterna till integration.</p>
    <p>I motion A245 anför Roger Haddad (FP) att regelverket för hur nyanlända invandrare blir anvisade att bosätta sig måste ses över. En ny lag bör arbetas fram där den enskilde under det första året, eller de första två åren, anvisas via Migrationsverket till orter som har bättre förutsättningar än andra att kunna erbjuda en kvalitativ introduktion. Det kan t.ex. gälla tillgång till bostäder, arbetstillfällen, tillgång till praktik och heldagsverksamhet inom sfi.</p>
    <p>Introduktionsutbildning m.m.</p>
    <p>I motion A353 av Hillevi Larsson (S) begärs ett tillkännagivande om åtgärder till stöd för traumatiserade och hemlösa flyktingbarn. Krigsskadade och tortyrskadade flyktingar har särskilda behov för att kunna integreras i samhället. Åtgärder måste sättas in för att tillförsäkra de traumatiserade barnen rätt diagnos och behandling och lösa den katastrofala bostadssituation som ytterst drabbar flyktingbarnen. I likhet med sina föräldrar bör barnen behandlas som en del av introduktionen och svenskundervisningen.</p>
    <p>Jonas Gunnarsson m.fl. (S) framhåller i motion A388 att introduktionsprogrammen för nyanlända måste utvecklas. Det är viktigt att nyanlända garanteras en god samhällsintroduktion där också genderperspektivet belyses. Introduktionsprogrammet bör därför särskilt informera om de mänskliga rättigheterna och om det övergripande jämställdhetspolitiska målet att kvinnor och män ska ha samma makt att forma samhället och sina egna liv.</p>
    <p>I motion A271 begär Amir Adan (M) ett tillkännagivande om bibehållen ersättning till nyanlända invandrare som studerar. För att fler nyanlända invandrare snabbt ska komma ut på arbetsmarknaden och för att få sin utbildning validerad bör de ges möjlighet att under en begränsad tid läsa en mastersutbildning vid universitet med bibehållen ersättning från Arbetsförmedlingen eller kommunen i stället för att ansöka om finansiering från Centrala studiestödsnämnden (CSN).</p>
    <p>I motion A302 anför Eliza Roszkowska Öberg (M) att det behövs ett mer sammanhållet perspektiv i integrationspolitiken. Integrationspolitiken måste utformas efter hur verkligheten ser ut och efter en konsekvensanalys av situationen. En översyn bör göras av hur integrationspolitiken kan utgå från ett mer sammanhållet perspektiv där en uppdelning i grupper av såväl människor som bostadsområden undviks.</p>
    <p>Företagande för utlandsfödda, mentorer m.m.</p>
    <p>I motion A335 av Roza Güclü Hedin och Shadiye Heydari (S) begärs ett tillkännagivande om att stärka företagandet bland personer med utländsk bakgrund. Förutsättningarna för personer med utländsk bakgrund att starta och driva företag behöver förbättras. Kommuner bör arbeta mer aktivt med dessa frågor och bättre vägledning ska kunna ges.</p>
    <p>I motion A419 yrkande 1 anför Shadiye Heydari (S) att mentorskap för nyanlända bör utvecklas. Mentorerna ska bl.a. vägleda de nyanlända, ge bättre kontaktytor och möjliggöra kulturutbyte.</p>
    <p>Désirée Pethrus Engström (KD) framhåller i motion A309 yrkande1 att nyanlända invandrare bör ges information om företagande under introduktionstiden. Det är viktigt att start av eget företag formuleras som ett alternativ så gott som något annat i introduktionen av nyanlända. Det är nödvändigt att personer som av olika anledningar invandrar till Sverige får information om hur det är att vara företagare i Sverige och kan få särskild riktad hjälp.</p>
    <p>Utskottets ställningstagande</p>
    <p>Utskottet vill inledningsvis uttrycka sitt stöd för regeringens integrationspolitik och den nya väg som integrationspolitiken nu slår in på. Reformen Nyanlända invandrares arbetsmarknadsetablering, som träder i kraft den 1december2010, är tydligt inriktad på att nyanlända snabbt ska få jobb och lära sig svenska. Valfrihet, individuellt utformade insatser och fler aktörer är viktiga komponenter i den nya reformen. Den utgår från individens behov, men betonar också individens eget ansvar för sin framtid. Regeringens skrivelse (skr. 2009/10:233) Egenmakt mot utanförskap – redovisning av regeringens strategi för integration belyser många av de insatser som genomförts i linje med regeringens strategi för integration.</p>
    <p>När det gäller frågan om nyanländas kommunbosättning, vill utskottet betona det önskvärda i att mottagandet av nyanlända fördelas bättre mellan landets kommuner och anpassas till tillgången på arbete och försörjning. Det viktiga är att invandrare bosätter sig i kommuner där de har störst sannolikhet att få ett arbete. Genom etableringsreformen förstärks arbetsmarknadsperspektivet genom att Arbetsförmedlingen får ett tydligare ansvar för att fastställa mottagningsbehovet på länsnivå och dessutom tar över ansvaret för anvisningen av de personer som omfattas av den nya lagen från Migrationsverket. Arbetsförmedlingen ska direkt efter att uppehållstillstånd beviljats genomföra etableringssamtal med den nyanlände. Samtalet ska bl.a. handla om val av lämplig bostadsort med hänsyn till den nyanländes utbildning, yrkeserfarenhet och behov av etableringsinsatser. Därigenom förbättras möjligheten att matcha den nyanländes kompetens med en lämplig bosättningskommun. Samtidigt förstärks länsstyrelsernas roll, med hänvisning till deras goda kunskap om den regionala arbetsmarknaden och om kommunernas bostadsbestånd, genom att de övertar det direkta ansvaret för att teckna avtal om mottagning med kommunerna. Utskottet noterar även att det i flertalet län har bildats organisatoriska strukturer för samverkan och erfarenhetsutbyte, länsvisa integrationsråd och partnerskap. Länsstyrelserna har dialog med och ger stöd till kommuner, ordnar länsvisa och regionala integrationskonferenser och temadagar och tar fram regionala integrationsstrategier. Mot bakgrund av de lättnader av kommunernas ansvarsbörda vid mottagande som den nya reformen innebär bör det kunna vara fler kommuner än i dag som erbjuder sig att börja ta emot eller öka sitt mottagande av nyanlända. Samtidigt vill utskottet framhålla att inte mindre än 270 av 290 kommuner under 2009 hade överenskommelser med Migrationsverket. Mot bakgrund av att en stor majoritet av kommunerna tar emot nyanlända även i dagens system och att den nya reformen kommer att skapa förutsättningar för en bättre spridning av mottagandet och anpassning till tillgången på arbete och försörjning anser utskottet att en frivillighetsmodell i kommunmottagandet även fortsättningsvis är att föredra. Utskottet avstyrker följaktligen motionerna A1 yrkande 1 (S), Sf379yrkande1(S), A419 yrkande 2 och A245 (FP).</p>
    <p>När det gäller frågan om introduktionsutbildning m.m. för nyanlända invandrare vill utskottet återigen hänvisa till reformen för nyanlända invandrares arbetsmarknadsetablering. Genom denna reform kommer individuella etableringsplaner att upprättas för att bättre ta till vara den nyanländes kompetens. Dessa individuella etableringsplaner ska innehålla undervisning i svenska för invandrare (sfi), samhällsorientering och aktiviteter för att underlätta och påskynda den nyanländes etablering i arbetslivet. Valfrihet, individuellt utformade insatser och fler aktörer är viktiga komponenter i den nya reformen. Den utgår från individens behov, men betonar också individens eget ansvar för sin framtid. Motion A302(M) anses därmed tillgodosedd.</p>
    <p>Förutom att etableringsersättningen är densamma oavsett var i landet man bor, är den utformad för att öka förutsättningarna för jämställdhet mellan kvinnor och män. Som en obligatorisk del av nyanländas etableringsplan införs samhällsorientering. Den ska ge en grundläggande förståelse för det svenska samhället och en grund för fortsatt kunskapsinhämtande. I samhällsorienteringen ska betydelsen av de mänskliga rättigheterna och de grundläggande demokratiska värderingarna tas upp, liksom den enskildes rättigheter och skyldigheter i övrigt samt hur samhället är organiserat och om praktiskt vardagsliv. Utskottet anser att jämställdhet mellan kvinnor och män är en självklar komponent i de grundläggande demokratiska värderingarna. När kvinnor och män delar makt och inflytande i alla delar av samhällslivet får vi ett mer rättvist och demokratiskt samhälle. Någon åtgärd kan inte anses behövlig med anledning av motion A388 (S), som därför avstyrks.</p>
    <p>Målgruppen för etableringslagen omfattar nyanlända som har fyllt 20 men inte 65 år och som har beviljats uppehållstillstånd som kan ligga till grund för folkbokföring. Målgruppen omfattar även anhöriginvandrare som ansökt om uppehållstillstånd inom två år från det att anknytningspersonen först togs emot i en kommun. Därutöver omfattar målgruppen nyanlända som fyllt 18 men inte 20 år och som beviljats uppehållstillstånd som kan ligga till grund för folkbokföring, om han eller hon saknar föräldrar här i landet. Utskottet anser att utrikes födda som inte omfattas av etableringslagen ändå med fortsatt högt ställda ambitioner ska kunna erbjudas service från Arbetsförmedlingen. För gruppen övriga nyanlända, framför allt anhöriginvandrare som inte omfattas av lagen, kommer behov att finnas av särskilda insatser som bedömning av utbildning och yrkeserfarenhet. Utskottet vill i sammanhanget också påminna om att även personer som inte tillhör målgruppen för etableringslagen har rätt till undervisning i svenska för invandrare (sfi), så länge de saknar grundläggande kunskaper i svenska språket och i övrigt uppfyller de krav som ställs. Övriga arbetslösa utrikes födda ska erbjudas service utifrån sin situation och sina behov på samma sätt som andra arbetssökande. Utskottet förutsätter att en utvärdering av systemet med etableringslotsar äger rum i enlighet med vad som anförs i prop. 2009/10:60. Med det anförda avstyrks motion A1 yrkande 2 (S).</p>
    <p>I regeringens skrivelse (skr. 2009/10:233) anförs att utbildningsresultaten i grundskolan försämrats generellt och att skillnaderna mellan inrikes födda och födda utanför Norden ökade mellan 2000 och 2008. Barn med utländsk bakgrund uppnår i genomsnitt sämre skolresultat än barn med svensk bakgrund i grund- och gymnasieskola. Dessa skillnader kan primärt förklaras av socioekonomiska faktorer och av att elever som anlänt till Sverige sent under grundskoleåren oftare har svårigheter att uppnå skolans kunskapsmål. Utskottet delar regeringens inställning att den viktigaste insatsen för integration inom barn- och ungdomsskolan är en generell kvalitetshöjning för förbättrade skolresultat för alla elever. I skrivelsen redovisar regeringen en rad insatser för bättre utbildningsresultat och likvärdighet i skolan. En generellt ökad kvalitet och likvärdighet i skolan gynnar även de sent anlända eleverna. Motion A1 yrkande 4 (S) avstyrks därmed.</p>
    <p>När det gäller motion A271 (M) om bibehållen ersättning till nyanlända invandrare som studerar anser utskottet att särlösningar endast ska användas i specifika fall. Utskottet kan dock konstatera att regeringen vidtagit en rad insatser för att förbättra utländska akademikers etablering i Sverige. Regeringen har exempelvis ökat resurserna till integrationsinsatser inom högre utbildning med 51 miljoner kronor om året under 2009–2011. Förstärkningen avser i huvudsak fler inriktningar och studieplatser i kompletterande utbildningar för personer med utländsk examen. I sammanhanget kan också nämnas att Högskoleverket har ett uppdrag att bedöma hur utländska examina motsvarar svensk utbildning. Högskoleverket har även utvecklat en webbportal som stöd för bedömning av utländska utbildningar. Myndigheten för yrkeshögskolan inrättades den 1 juli 2009 med uppdraget att samordna eftergymnasiala yrkesutbildningar i Sverige. Myndigheten ansvarar också för att samordna och stödja en nationell struktur för validering. Motion A271 (M) avstyrks därmed.</p>
    <p>Avseende motion A353 (S) om åtgärder till stöd för traumatiserade och hemlösa flyktingbarn är utskottet av den meningen att en god introduktion av flyktingar även inkluderar hälsofrågor och att såväl vuxna som barn måste få den vård de behöver. Det är viktigt att alla har tillgång till vård på lika villkor och får en diagnos och behandling inom rimlig tid. Den etableringsreform som träder i kraft den 1 december 2010 innebär att introduktionen av nyanlända kommer att vara individuellt utformad för att möta den enskildes behov. Introduktionen inkluderar även att barns och vuxnas hälsa uppmärksammas. Motion A353 (S) avstyrks därmed.</p>
    <p>Utskottet ansluter sig till utgångspunkten i motion A309 yrkande 1 (KD) att företagande är en central väg för nyanlända invandrare som vill skapa sig en bättre framtid. Enligt utskottets mening besitter företagare födda utomlands ofta goda kunskaper om affärskultur, politik, religion och språk i sina forna hemländer. Företagare födda utomlands kan alltså bidra till att öka handeln och förbättra handelsrelationerna mellan Sverige och andra länder. Utskottet noterar därför med glädje att Tillväxtverket har fått 20 miljoner kronor per år för 2008–2010 för att främja ett stärkt företagande bland personer med utländsk bakgrund. Programmet innefattar kvalificerad rådgivning, mentorsprogram, stöd till nätverk, insatser för att förbättra finansieringssituationen och framtagande av aktuell kunskap och forskning. Under programmets gång har 22 projekt beviljats medel för att öka utbudet av kvalificerad rådgivning. Några av de beviljade projekten är riktade till särskilda målgrupper som ungdomar och kvinnor. Därutöver har 15 projekt beviljats medel för att skapa nätverk och nya mötesplatser för affärsutveckling. Mot bakgrund av regeringens satsning för ett stärkt företagande bland personer med utländsk bakgrund kan något initiativ av riksdagen inte anses behövligt. Utskottet avstyrker därför motionerna A1(S)yrkande3, A309 yrkande 1 (KD) och A335 (S).</p>
    <p>Bristen på nätverk är en av flera faktorer som försvårar nyanlända invandrares etablering i Sverige. Utskottet noterar att Almi, på uppdrag av Tillväxtverket, har utvecklat ett mentorsprogram där företagare under ett år kan få stöd av en mentor. Utskottet noterar även att Exportrådet genom satsningen Kosmopolit, och på regeringens uppdrag, skapat nätverk för företagare med utländsk bakgrund. I dag finns sådana nätverk i fem regioner med deltagare från en rad branscher och ursprungsländer. Därutöver har regeringen tagit initiativ till ett mentorsprojekt där ideella organisationer medverkar för att bl.a. förbättra möjligheterna för nyanlända att få kontakt med arbetsmarknaden. I sammanhanget bör även nämnas att regeringen den 18 februari 2010 beslutat om förordningen (2010:84) om statsbidrag för verksamheter med yrkesinriktat mentorskap. Ungdomsstyrelsen ska inom ramen för denna insats fördela stöd till projekt där nyanlända matchas med en mentor på grundval av t.ex. yrke, utbildning eller branschbakgrund. Utskottet avstyrker med hänvisning till det som anförts motion A419 yrkande 1 (S).</p>
    <p>Utskottet vill sammanfattningsvis uttrycka sitt stöd för regeringens skrivelse (2009/10:233) Egenmakt mot utanförskap – redovisning av regeringens strategi för integration och föreslår att riksdagen lägger den till handlingarna.</p>
    <p>Diskriminering</p>
    <p>Diskrimineringsombudsmannen</p>
    <p>Utskottets förslag i korthet</p>
    <p>I avsnittet behandlas anslag 2:1 Diskrimineringsombudsmannen och en motion med påverkan på detta anslag. Utskottet föreslår att riksdagen ställer sig bakom regeringens förslag till medelsanvisning.</p>
    <p>Bakgrund</p>
    <p>En ny diskrimineringslag och en ny lag om Diskrimineringsombudsmannen trädde i kraft den 1 januari 2009. Den nya diskrimineringslagen har ersatt jämställdhetslagen och sex andra civilrättsliga lagar, vilket medfört bl.a. att skyddet mot diskriminering i stort sett är lika för de olika diskrimineringsgrunderna – kön, etnisk tillhörighet, religion eller annan trosuppfattning, funktionshinder och sexuell läggning – samtidigt som två nya diskrimineringsgrunder, ålder och könsöverskridande identitet eller uttryck, har tillkommit. Den nya lagen innebär att skyddet mot diskriminering för samtliga diskrimineringsgrunder, utom ålder, utökas till nya samhällsområden som allmän sammankomst och offentlig tillställning, värnplikt och civilplikt och offentlig anställning. Dessutom utökas förbudet mot diskriminering på grund av kön respektive funktionshinder till att fullt ut gälla inom hälso- och sjukvården och inom socialtjänsten. Socialförsäkringen med anslutande bidragssystem och arbetslöshetsförsäkringen är också nya områden för diskrimineringsgrunden funktionshinder. Förbudet mot åldersdiskriminering är dock begränsat till utbildningsverksamhet och arbetslivet i vid mening.</p>
    <p>På arbetslivsområdet utvidgas skyddet mot diskriminering. Diskriminering är förbjudet även när en person gör en förfrågan om arbete, och förbudet ska också kunna åberopas av en person som söker eller fullgör praktik hos en arbetsgivare och när arbete utförs som inhyrd eller inlånad arbetskraft. Skyddet mot diskriminering utökas till att omfatta all utbildningsverksamhet.</p>
    <p>En ny påföljd, diskrimineringsersättning, har också införts. Syftet är att undvika koppling till skadeståndslagen och därmed ge bättre förutsättningar för högre ersättningsnivåer till dem som diskrimineras. Diskrimineringsersättningen ska både vara en ersättning för den kränkning som överträdelsen innebär och verka avskräckande mot diskriminering.</p>
    <p>Den nya myndigheten Diskrimineringsombudsmannen som inrättades den 1 januari 2009 har tillsyn över att diskrimineringslagen följs. Jämställdhetsombudsmannen (JämO), Ombudsmannen mot etnisk diskriminering (DO), Handikappombudsmannen (HO) och Ombudsmannen mot diskriminering på grund av sexuell läggning (HomO) avvecklades den 31december2008.</p>
    <p>Propositionens och motionens förslag till anslag 2:1 Diskrimineringsombudsmannen</p>
    <p>Belopp i tusental kronor</p>
    <p>Anslag</p>
    <p>Regeringens förslag</p>
    <p>S, MP, V</p>
    <p>SD</p>
    <p>2:1 Diskrimineringsombudsmannen</p>
    <p>93 500</p>
    <p>–93 500</p>
    <p>Propositionen</p>
    <p>Anslag 2:1 Diskrimineringsombudsmannen används för Diskrimineringsombudsmannens förvaltningskostnader och för att finansiera Nämnden mot diskriminering.</p>
    <p>Att skyddas mot diskriminering är en mänsklig rättighet och inte en förhandlingsbar förmån. Förbud mot diskriminering finns inskrivet i ett stort antal konventioner om mänskliga rättigheter. Enligt FN:s förklaring om de mänskliga rättigheterna är alla människor födda fria och lika i värde och rättigheter. Icke-diskrimineringsprincipen är en viktig beståndsdel även när det gäller att säkerställa rättigheter för de nationella minoriteterna.</p>
    <p>I propositionen anförs att Diskrimineringsombudsmannens arbete och tillämpningen av diskrimineringslagen har ökat möjligheterna för att mer effektivt bekämpa diskrimineringen i samhället. Arbetet med att säkerställa skydd oavsett diskrimineringsgrund och en lagstiftning som är så effektiv och heltäckande som möjligt drivs vidare. Det gäller t.ex. frågan om ett vidgat skydd mot diskriminering på grund av ålder och funktionshinder.</p>
    <p>I propositionen anförs att en effektiv och heltäckande lagstiftning är en nödvändig förutsättning för att vi i Sverige ska kunna uppnå målet om ett samhälle fritt från diskriminering. Regeringen har genom diskrimineringslagen (2008:567) som omfattar fler diskrimineringsgrunder och fler samhällsområden och genom inrättandet av en ny myndighet, Diskrimineringsombudsmannen (DO), skapat förutsättningar för att diskrimineringen i samhället ska bekämpas mer effektivt.</p>
    <p>Regeringen föreslår att ett anslag på 93,5 miljoner kronor anvisas för 2011 (prop. punkt 5 i denna del).</p>
    <p>Motionen</p>
    <p>Motion med anslagspåverkan 2011</p>
    <p>Sverigedemokraterna föreslår i motion A292 i denna del att anslaget till Diskrimineringsombudsmannen tas bort.</p>
    <p>Utskottets ställningstagande</p>
    <p>Utskottet delar regeringens uppfattning att en effektiv och heltäckande lagstiftning är en nödvändig förutsättning för att vi i Sverige ska kunna uppnå målet om ett samhälle fritt från diskriminering. Genom diskrimineringslagen (2008:567), som omfattar fler diskrimineringsgrunder och fler samhällsområden, och genom inrättandet av Diskrimineringsombudsmannen har förutsättningar skapats för att diskrimineringen i samhället ska bekämpas mer effektivt. Det rättsliga skyddet mot diskriminering på individnivå har därmed stärkts. Den nya påföljden, diskrimineringsersättningen, innebär att det numera kostar att diskriminera.</p>
    <p>Att det ska finnas god kunskap om diskrimineringslagen och om hur diskriminering förekommer i samhället är centralt i det förebyggande arbetet mot diskriminering. Utskottet noterar att såväl aktuell forskning som Diskrimineringsombudsmannens rapportering ger stöd för att diskriminering förekommer inom olika samhällsområden. Under 2009 inkom 2537 anmälningar till DO. Könsfördelningen bland anmälarna var 49% kvinnor, 46% män och 5% där uppgift om kön saknas. Den största delen av anmälningarna hör till arbetslivsområdet och de diskrimineringsgrunder som anmälts mest var etnisk tillhörighet och funktionshinder. När det gäller de nya diskrimineringsgrunderna står anmälningar om åldersdiskriminering för den största delen, 10 % av det totala antalet anmälningar. Av alla anmälningar var 148 ärenden relaterade till två eller fler diskrimineringsgrunder, s.k. multipel diskriminering.</p>
    <p>Utskottet noterar att kunskapen om förekomsten av diskriminering och olika former av diskriminering har ökat men att det är svårt att få en tydlig bild av om omfattningen av diskrimineringen i samhället har ökat eller minskat. Exempelvis saknas systematiserat insamlade fakta om olika diskrimineringsgrunder som är jämförbara över tid. Mot denna bakgrund välkomnar utskottet de åtgärder regeringen vidtagit i syfte att skapa förutsättningar för analys och uppföljning inom området. Mot bakgrund av de undersökningar om förekomst och upplevelser av diskriminering i samhället som DO genomfört anser utskottet i likhet med regeringen att behovet av ytterligare insatser bör övervägas.</p>
    <p>Utskottet anser att arbetet med att säkerställa skydd oavsett diskrimineringsgrund bör drivas vidare och att lagstiftningen ska vara så effektiv och heltäckande som möjligt. Det gäller t.ex. frågan om ett vidgat skydd mot diskriminering på grund av ålder (se SOU 2010:60 Ett utvidgat skydd mot åldersdiskriminering). Utskottet noterar att departementspromemorian Bortom fagert tal (Ds 2010:20) om bristande tillgänglighet för personer med funktionshinder som en form av diskriminering har skickats på remiss. Statskontoret har parallellt genomfört en samhällsekonomisk kostnads- och nyttoanalys (Statskontoret 2010:26 Kostnads- och konsekvensanalys av lagförslaget om bristande tillgänglighet). Remissutfallet kommer att vägas samman med resultatet av dessa analyser innan regeringen tar ställning till om och, i så fall, på vilket sätt promemorians förslag bör genomföras. Utskottet noterar även att Statskontoret fått i uppdrag att undersöka effekterna av bestämmelserna om aktiva åtgärder i diskrimineringslagen (2008:567). I uppdraget ingår att bedöma hur arbetsgivare och utbildningssamordnare har påverkats i sitt arbete mot diskriminering genom de aktiva åtgärderna. Kostnaderna för arbetet med de aktiva åtgärderna ska beräknas. Därutöver ska Statskontoret undersöka gränsdragningen mellan Diskrimineringsombudsmannen och Arbetsmiljöverkets tillsyn över området som täcks av bestämmelserna om de aktiva åtgärderna. Utskottet anser att detta arbete bör avvaktas.</p>
    <p>Utskottet välkomnar även de åtgärder DO vidtagit för att öka kunskapen om diskrimineringslagen hos arbetsgivare. Utskottet noterar att DO under året inlett ett arbete med arbetsmarknadens parter som är inriktat på att utveckla lokalt partsarbete när det gäller aktiva åtgärder och lönekartläggning och att DO även tagit initiativ till ett nätverk av företrädare för arbetsmarknadens parter för att skapa en plattform för utbyte av erfarenheter och kunskap.</p>
    <p>Att som Sverigedemokraterna i sin motion A292 i denna del helt vilja ta bort anslaget till Diskrimineringsombudsmannen och på så sätt även försämra och försvåra möjligheterna för de individer som utsätts för diskriminering att ta till vara sin rätt enligt diskrimineringslagarna finner utskottet såväl anmärkningsvärt som ansvarslöst. Utskottet anser att arbetet för lika rättigheter och möjligheter och arbetet mot diskriminering även fortsättningsvis måste ha högsta prioritet. En effektiv och heltäckande diskrimineringslagstiftning är nödvändig för att vi i Sverige ska kunna bekämpa handlingar som direkt eller indirekt kränker principen om alla människors lika värde. I sammanhanget vill utskottet erinra om att den svenska diskrimineringslagstiftningen grundar sig på flera internationella juridiska instrument på området till vilka Sverige har anslutit sig, däribland de tre FN-konventionerna om avskaffande av all slags diskriminering av kvinnor, om avskaffandet av alla former av rasdiskriminering och om rättigheter för personer med funktionsnedsättning och EU-direktiven mot etnisk diskriminering (direktiv 2000/43/EG) respektive arbetslivsdirektivet (direktiv2000/78/EG).</p>
    <p>Mot bakgrund av det ovan anförda ställer sig utskottet bakom regeringens förslag om medelsanvisning på anslag 2:1 (prop. punkt 5 i denna del) och motsätter sig Sverigedemokraternas förslag (motion A292 i denna del).</p>
    <p>En sammanställning av anvisningar på anslag inom utgiftsområde 13 finns längre fram i betänkandet.</p>
    <p>Åtgärder mot diskriminering och rasism m.m.</p>
    <p>Utskottets förslag i korthet</p>
    <p>I avsnittet behandlas anslag 2:2 Åtgärder mot diskriminering och rasism m.m. och en motion med påverkan på detta anslag. Därutöver behandlas en motion utan anslagspåverkan. Utskottet föreslår att riksdagen ställer sig bakom regeringens förslag till medelsanvisning.</p>
    <p>Propositionens och motionens förslag till anslag 2:2 Åtgärder mot diskriminering och rasism m.m.</p>
    <p>Belopp i tusental kronor</p>
    <p>Anslag</p>
    <p>Regeringens förslag</p>
    <p>S, MP, V</p>
    <p>SD</p>
    <p>2:2 Åtgärder mot diskriminering och rasism m.m.</p>
    <p>26 918</p>
    <p>–26 918</p>
    <p>Propositionen</p>
    <p>Anslag 2:2 Åtgärder mot diskriminering och rasism m.m. används för insatser mot diskriminering, rasism, homofobi och liknande former av intolerans. Anslaget används också för stöd till organisationer för homosexuella, bisexuella, transexuella eller personer med könsöverskridande identitet eller uttryck och för stöd till verksamheter som förebygger och motverkar diskriminering.</p>
    <p>I propositionen anförs att rasistiska och andra uppfattningar och värderingar som står i strid med principen om alla människors lika värde ytterst utgör en utmaning mot hela den värdegrund som bär upp en demokrati. Områden där det finns särskilda behov av insatser måste identifieras, liksom nyckelaktörer. Det civila samhällets arbete mot diskriminering, rasism, homofobi och liknande former av intolerans bör fortsätta, inte minst mot bakgrund av ökningen av anmälningar om brott med antisemitiska och islamofobiska motiv och likartade tendenser i samhället. Regeringen stärker det statliga stödet till verksamheter mot rasism och liknande former av intolerans.</p>
    <p>I propositionen anförs att utgifterna inom området diskriminering 2011 beräknas öka med 2 miljoner kronor jämfört med 2010 för att förstärka insatserna mot rasism och tolerans och liknande former av intolerans. Regeringen föreslår att ett anslag på 27 miljoner kronor anvisas för 2011 (prop. punkt 5 i denna del).</p>
    <p>Motionerna</p>
    <p>Motion med anslagspåverkan 2011</p>
    <p>Sverigedemokraterna föreslår i motion A292 i denna del att anslag 2:2 Åtgärder mot diskriminering och rasism m.m. tas bort.</p>
    <p>Motion utan anslagspåverkan 2011</p>
    <p>I motion A265 av Carina Hägg (S) begärs ett tillkännagivande om att öka kännedomen om European Commission Against Racism and Intolerance (ECRI). Motionären anför att regeringen bör utnyttja ECRI som ett redskap för att bekämpa rasism och intolerans.</p>
    <p>Utskottets ställningstagande</p>
    <p>Rasism, främlingsfientlighet, homofobi, sexism, könsdiskriminering, diskriminering av personer med funktionshinder och andra former av intolerans är tydliga indikatorer på ett intolerant klimat och måste aktivt motverkas. Utskottet instämmer med regeringen i att rasistiska och andra uppfattningar och värderingar som står i strid med principen om alla människors lika värde ytterst utgör en utmaning av hela den värdegrund som bär upp en demokrati. Arbetet mot diskriminering måste omfatta alla. Alla människors lika värde måste gälla både invandrare och inrikes födda, vilket är en grundläggande princip i Sverige.</p>
    <p>Utskottet noterar att regeringen kommer att följa tillämpningen av diskrimineringslagen och överväga behovet av ytterligare insatser mot bakgrund av de undersökningar om förekomst och upplevelser av diskriminering i samhället som Diskrimineringsombudsmannen genomfört.</p>
    <p>Det är dock inte bara rättsväsendets centrala insatser mot rasism, homofobi och andra former av intolerans som är viktiga utan också andra aktörers arbete i detta avseende. De statliga insatserna omfattar bl.a. ekonomiskt stöd till ideella organisationer som bedriver verksamheter mot rasism och liknande former av intolerans och stöd till organisationer för homosexuella, bisexuella, transsexuella och personer med könsöverskridande identitet. Utskottet noterar att det under 2009 beviljades bidrag till 18 lokala verksamheter för att förebygga och motverka diskriminering och att 33 organisationer fick stöd för verksamheter mot rasism och liknande former av intolerans. Därutöver beviljades stöd till tre organisationer för homosexuella, bisexuella, transsexuella eller personer med könsöverskridande identitet. Dessa stöd utgör, enligt utskottets mening, ett viktigt bidrag i arbetet med att skapa kontinuitet i de ideella organisationernas arbete mot rasism, homofobi och andra liknande former av intolerans. Stödet bidrar dessutom till att ge råd och stöd om diskrimineringslagstiftningen på lokal nivå och till ökad medvetenhet och kunskap om hur man kan arbeta mot rasism och andra former av intolerans.</p>
    <p>Utskottet välkomnar regeringens arbete med att driva principen om icke-diskriminering såväl nationellt som internationellt. Arbetet för antagandet av ett EU-direktiv som säkerställer samma nivå av skydd mot diskriminering för var och en av de diskrimineringsgrunder som omfattas av direktivet, dvs. religion eller övertygelse, funktionshinder, ålder eller sexuell läggning, bör avvaktas. Därutöver noterar utskottet regeringens arbete i andra internationella forum, såsom Europarådet, för principen om alla människors lika värde.</p>
    <p>Utskottet vill sammanfattningsvis uttrycka sitt stöd för den tydliga viljeinriktning som regeringen visat när det gäller arbetet mot diskriminering och rasism m.m. Mot bakgrund av det omfattande arbete som regeringen bedriver mot rasism och liknande former av intolerans kan inte någon åtgärd anses behövlig med anledning av motion A265 (S), som därför avstyrks.</p>
    <p>Sverigedemokraterna anför i sin motion A292 i denna del att anslag 2:2 Åtgärder mot diskriminering och rasism m.m. bör tas bort i sin helhet. Utskottet vill återigen betona att Sverigedemokraternas förslag ger uttryck för en ansvarslös politik. Utskottet anser att arbetet för lika rättigheter och möjligheter och arbetet mot diskriminering även fortsättningsvis måste ha hög prioritet. Att skyddas mot diskriminering är en mänsklig rättighet och inte något förhandlingsbart. Utskottet anser liksom regeringen att rasistiska och andra uppfattningar och värderingar som står i strid med principen om alla människors lika värde är en utmaning mot hela den värdegrund som bär upp en demokrati.</p>
    <p>Utskottet ställer sig bakom regeringens anslagsförslag (prop. punkt 5 i denna del). Det innebär att motion A265 (S) avstyrks. Med hänvisning till vad som sagts ovan motsätter sig utskottet Sverigedemokraternas motion A292 i denna del.</p>
    <p>En sammanställning av anvisningen på anslag inom utgiftsområde 13 finns längre fram i betänkandet.</p>
    <p>Jämställdhet</p>
    <p>Insatser för jämställdhet</p>
    <p>Utskottets förslag i korthet</p>
    <p>I avsnittet behandlas anslag 3:1 Särskilda jämställdhetsåtgärder och en motion som har påverkan på anslaget. Utskottet föreslår att riksdagen ställer sig bakom regeringens förslag till medelsanvisning.</p>
    <p>Propositionens och motionens förslag till anslag 3:1 Särskilda jämställdhetsåtgärder</p>
    <p>Belopp i tusental kronor</p>
    <p>Anslag</p>
    <p>Regeringens förslag</p>
    <p>S, MP, V</p>
    <p>SD</p>
    <p>3:1 Särskilda jämställdhetsåtgärder</p>
    <p>240 239</p>
    <p>+200 000</p>
    <p>Propositionen</p>
    <p>Anslag 3:1 Särskilda jämställdhetsåtgärder används för att stödja projekt och insatser som främjar jämställdhet mellan kvinnor och män. Anslaget kan även användas för vissa administrativa kostnader som är en förutsättning för genomförandet av uppdragen hos berörda myndigheter.</p>
    <p>För 2011 föreslås en satsning på 240 miljoner kronor för att möjliggöra ett fortsatt utvecklingsarbete inom jämställdhetspolitiken. Under mandatperioden satsas totalt 960 miljoner kronor på åtgärder inom jämställdhetsområdet. Erfarenheterna från regeringens jämställdhetssatsning under 2007–2010 visar att långsiktighet i stödet till olika verksamheter är en viktig förutsättning för måluppfyllelsen. För att säkerställa ett effektivt genomförande av satsningen under mandatperioden krävs goda planeringsförutsättningar. Myndigheterna behöver tillräckligt med tid för att förbereda genomförandet i sina verksamheter. De insatser som initieras under 2011 kan komma att medföra ekonomiska åtaganden under kommande budgetår.</p>
    <p>Regeringen föreslår att riksdagen bemyndigar regeringen att under 2011 göra ekonomiska åtaganden som inklusive tidigare gjorda åtaganden medför behov av framtida anslag på högst 240 miljoner kronor under 2012, högst 240 miljoner kronor under 2013 och högst 240 miljoner kronor under 2014 (prop. punkt 4).</p>
    <p>Regeringen föreslår att riksdagen för 2011 till anslag 3:1 Särskilda jämställdhetsåtgärder anvisar 240 miljoner kronor ( prop. punkt 5 i denna del).</p>
    <p>Motionen</p>
    <p>Motion med anslagspåverkan 2011</p>
    <p>Sverigedemokraterna föreslår i motion A292 i denna del att anslag 3:1 Särskilda jämställdhetsåtgärder ökas med 200 miljoner kronor. I motionen anförs att det skattefinansierade stödet till genuspedagogik och annan verksamhet där staten med utgångspunkt i verklighetsfrånvända politiska teorier försöker experimentera med, eller ändra på, barns och ungdomars beteendemönster och könsidentitet bör avvecklas. Sverigedemokraterna vill ge ett utökat stöd till utsatta invandrarkvinnor bl.a. genom att motverka tvångsgifte och hedersrelaterat våld. Partiet kräver skärpta straff för kvinnofridskränkningar, såsom människohandel, våldtäkt och kvinnomisshandel, samt ökat stöd till brottsoffer. Den föreslagna anslagsökningen på 200miljoner kronor fördelas enligt följande: 100miljoner kronor i stöd till kvinnojourer, 50miljoner kronor i stöd till organisationer som motverkar hedersrelaterat våld och 50miljoner kronor i stöd till organisationer som motverkar våld mot kvinnor.</p>
    <p>Utskottets ställningstagande</p>
    <p>Utskottet ställer sig bakom regeringens satsning och ambitioner i jämställdhetspolitiken. Regeringens särskilda jämställdhetssatsning under förra mandatperioden innebar en kraftig resursförstärkning för jämställdhetspolitiken. En rad viktiga reformer har genomförts för att skapa förutsättningar för jämställdhet mellan kvinnor och män. Utskottet välkomnar att regeringen fortsätter reformarbetet under innevarande mandatperiod för att påskynda utvecklingsarbetet inom områden som är strategiskt viktiga för att kvinnor och män ska ha samma makt att forma samhället och sina egna liv.</p>
    <p>Utskottet noterar att Sverigedemokraterna i sitt förslag till jämställdhetspolitik, som beskrivs i motion A292 i denna del, ställer sig kritiska till genusteori och andra, i deras mening, verklighetsfrånvända politiska teorier. Utskottet vill understryka att genusteori är en vetenskapligt grundad kunskap som representerar ett eget kunskapsfält. Vid de svenska universiteten och högskolorna finns genusperspektiv företrädda på ett stort antal kurser inom de flesta ämnesområden. Genusforskning bedrivs dels som ett eget ämne, dels integrerat i andra ämnen. Därtill kan nämnas att det internationella intresset för såväl svensk genusforskning som svensk jämställdhetspolitik är stort. Det som åstadkommits hittills har gett Sverige en stark internationell position inom jämställdhetsområdet och intresset för och efterfrågan på våra kunskaper och lösningar är stort. Sverige har ett förtroendekapital internationellt att förvalta, men också att utveckla. Genusteori och den genusforskning som bedrivs är följaktligen inte någon verklighetsfrånvänd politisk teori eller något allmänt tyckande som Sverigedemokraterna gör gällande. Kvinnors lika rättigheter och jämställdhet mellan könen finns dessutom reglerade i en rad internationella konventioner, däribland konventionen om avskaffande av all slags diskriminering av kvinnor (Cedaw). Utskottet vill därför markera att det utan förbehåll står bakom den politik som har som mål att kvinnor och män ska ha samma makt att forma samhället och sina egna liv. Alla delar av regeringens jämställdhetspolitik är viktiga. Det är inte en långsiktig och ansvarsfull politik att bryta ut lösryckta delar och ensidigt satsa på dessa. Jämställdhetspolitiken utgör en sammanhängande helhet.</p>
    <p>Utskottet instämmer med regeringen i att det mot bakgrund av den kunskap och de erfarenheter som gjorts inom ramen för regeringens jämställdhetssatsning är viktigt att säkra hållbarheten i de åtgärder som har genomförts. Grundläggande i det arbetet är att stärka jämställdhetsintegrering som strategi så att förändringsarbetet integreras i ordinarie strukturer och verksamheter och att skapa förutsättningar för att resultaten ska bli bestående. Arbetet med att bekämpa mäns våld mot kvinnor, hedersrelaterat våld och förtryck och våld i samkönade relationer kommer att ha fortsatt hög prioritet. Jämställdhet på arbetsmarknaden, lika möjligheter i skolan och rätten till hälsa och omsorg på lika villkor är andra viktiga områden som kräver fortsatta insatser. Genom att regeringen tillför jämställdhetspolitiken extra medel även för innevarande mandatperiod kan ett fortsatt aktivt utvecklingsarbete bedrivas inom prioriterade områden. Utskottet välkomnar denna inriktning.</p>
    <p>Utskottet vill särskilt betona vikten av samlade insatser, vilket regeringens tre handlingsplaner Handlingsplan för att bekämpa mäns våld mot kvinnor, hedersrelaterat våld och förtryck samt våld i samkönade relationer (skr. 2007/08:39), Handlingsplan mot prostitution och människohandel för sexuella ändamål (skr. 2007/08:167) och Handlingsplan för att förebygga och förhindra att unga blir gifta mot sin vilja (skr. 2009/10:229) är goda exempel på. Genom att ta ett samlat grepp på dessa samhällsproblem möjliggörs verkligt genomgripande förändringar.</p>
    <p>När det gäller frågor kring mäns våld mot kvinnor, hedersrelaterat våld och förtryck samt våld i enkönade relationer instämmer utskottet i regeringens syn att mäns våld mot kvinnor är ett omfattande problem som berör hela samhället, såväl kvinnor som män. Mäns fysiska, sexuella och psykiska våld mot utsatta kvinnor är ett allvarligt hinder för jämställdhet och kvinnors fulla åtnjutande av mänskliga rättigheter. Utskottet konstaterar att regeringens handlingsplan för att bekämpa mäns våld mot kvinnor, hedersrelaterat våld och förtryck samt våld i samkönade relationer har mynnat ut i ett femtiotal åtgärder inom en rad centrala områden. I sin utvärdering av handlingsplanen konstaterar Brottsförebyggande rådet (Brå) att åtgärderna bidragit till en kvalitetshöjning av arbetet med att motverka mäns våld mot kvinnor, men att tre år är en alltför kort tid för att åstadkomma varaktiga förändringar. Arbetet måste därför fortsätta med hög ambitionsnivå, bl.a. med inriktning på utbildningsinsatser, utveckling och kvalitetssäkring av metoder och arbetssätt till stöd för och skydd av våldsutsatta kvinnor och barn som bevittnat våld. Detsamma bör gälla insatser riktade till män som utövar våld eller som kan komma att göra det.</p>
    <p>Utskottet noterar att socialtjänstlagen har stärkts för att tydliggöra kommunens ansvar att ge stöd och hjälp till kvinnor och barn som är utsatta för våld. Vidare har Socialstyrelsen fått i särskilt uppdrag av regeringen att se över socialtjänstens och hälso- och sjukvårdens insatser och arbete med offer för hedersrelaterat våld och förtryck, inklusive barn och unga som blir gifta mot sin vilja. Uppdraget ska rapporteras i februari 2011. Rikspolisstyrelsen har genomfört omfattande utbildningsinsatser för att stärka polisens kompetens för brott som rör mäns våld mot kvinnor och hedersrelaterat våld och förtryck. Skolverket har ett uppdrag att genomföra utbildningar för skolledare om hur skolor kan arbeta med frågor om hedersrelaterat våld och förtryck.</p>
    <p>När det gäller frågan om tvångsgifte noterar utskottet att regeringen har tillkallat en särskild utredare som har i uppdrag att göra en översyn av lagstiftningen vad gäller skyddet mot tvångsäktenskap (dir. 2010:54). Utredningen ska redovisa sitt betänkande senast i maj 2012. Med detta kan utskottet konstatera att det bedrivs ett omfattande arbete på området, vilket i denna del gjorts möjligt genom de förstärkta resurserna för jämställdhetspolitiken.</p>
    <p>Med det ovan anförda ställer utskottet sig bakom regeringens förslag (prop. punkterna 4 och 5 i denna del) och motsätter sig motion A292 i denna del (SD).</p>
    <p>En sammanställning av anvisningen på anslag inom utgiftsområde 13 finns längre fram i betänkandet.</p>
    <p>Övriga frågor om jämställdhet</p>
    <p>Utskottets förslag i korthet</p>
    <p>I avsnittet behandlas regeringens skrivelse 2009/10:234 Redovisning av den särskilda jämställdhetssatsningen. Utskottet föreslår att riksdagen lägger skrivelsen till handlingarna.</p>
    <p>Skrivelsen Redovisning av den särskilda jämställdhetssatsningen</p>
    <p>Regeringen har under mandatperioden 2006–2010 genomfört en omfattande satsning på att utveckla och förstärka jämställdheten inom i stort sett alla samhällsområden. Detta är den största satsningen på jämställdhetsområdet som någonsin genomförts i Sverige. Jämställdhetspolitiken har under åren 2007–2010 tillförts 1,6 miljarder kronor, vilket innebär en tiodubbling av resurserna på politikområdet jämfört med tidigare. Resurserna har fördelats till insatser som syftar till att uppnå målen i jämställdhetspolitiken. Vidare har regeringen valt att främja arbetet med jämställdhetsintegrering inom såväl statlig som kommunal verksamhet och att stimulera forskning och kunskapsutveckling inom jämställdhetsområdet. Arbetet mot alla former av mäns våld mot kvinnor, inbegripet prostitution och handel med människor för sexuella ändamål, har prioriterats, och den största delen av anslaget inom den särskilda jämställdhetssatsningen har satsats på detta område.</p>
    <p>I skrivelsen lämnas en redovisning av hur dessa medel har använts och vilka åtgärder som har genomförts. En bedömning görs av hittills uppnådda resultat.</p>
    <p>I anslutning till det mål för jämställdhetspolitiken som riksdagen har fastställt – att kvinnor och män ska ha samma makt att forma samhället och sina egna liv – finns också ett antal delmål: en jämn fördelning av makt och inflytande, ekonomisk jämställdhet, en jämn fördelning av det obetalda hem- och omsorgsarbetet och upphörandet av mäns våld mot kvinnor. Varje insats som har genomförts faller huvudsakligen inom ett av dessa delmål och redovisas på det sättet i skrivelsen.</p>
    <p>Det första delmålet – en jämn fördelning av makt och inflytande – innebär att kvinnor och män ska ha samma rätt och möjlighet att vara aktiva medborgare och att forma villkoren för beslutsfattandet. I syfte att driva på utvecklingen för att öka andelen kvinnor på ledande befattningar inom myndigheter och därigenom minska löneskillnaden mellan män och kvinnor har regeringen beslutat om ett program för karriärutveckling för kvinnor i staten. Åtgärden är en av de mer omfattande i arbetet med att nå delmålet om en jämn fördelning av makt och inflytande. Resultat av åtgärden visar framför allt att ett tydligt ägarskap och engagemang i frågan har uppnåtts i de 18 myndigheter som har medverkat i programmet. Dessutom har en rad åtgärder identifierats som måste utvecklas, bl.a. en transparent chefsrekrytering liksom att olika karriärvägar för anställda kvinnor och expertrollen görs tydligare.</p>
    <p>Regeringen har även fattat flera beslut som gäller kvinnor som tillhör nationella minoriteter, och när det gäller makt och inflytande har insatser särskilt riktats mot kvinnor inom den samiska minoriteten. Ett antal åtgärder har initierats i syfte att stärka de samiska kvinnornas delaktighet i såväl det samiska samhället som Sametinget. Resultaten från åtgärden kan framför allt märkas i en attitydförändring avseende jämställdhet i det samiska samhället.</p>
    <p>Det andra delmålet – ekonomisk jämställdhet – innebär att kvinnor och män ska ha samma möjligheter och villkor i fråga om utbildning och betalt arbete som ger ekonomisk självständighet livet ut. Regeringens arbete i syfte att uppnå delmålet har tagit sin utgångspunkt i arbetet med att minska utanförskapet och öka sysselsättningen. De åtgärder som finansierats inom den särskilda jämställdhetssatsningen har i huvudsak varit inriktade på kunskapsutveckling och forskning. Vidare har regeringen tagit ett samlat grepp om jämställdhet i utbildningssystemet, från grundskolan till gymnasiet och högre utbildning. Inom ramen för jämställdhetsåtgärder i skolan har flera utbildningsinsatser gjorts, riktade till såväl lärare som rektorer i syfte att bl.a. öka kunskapen om jämställdhet generellt men även för att fortbilda i sex- och samlevnadsundervisning och hedersrelaterat våld och förtryck.</p>
    <p>Det tredje delmålet – en jämn fördelning av det obetalda hem- och omsorgsarbetet – innebär att kvinnor och män ska ta samma ansvar för hemarbetet och ha möjlighet att ge och få omsorg på lika villkor. Inom ramen för den särskilda jämställdhetssatsningen har regeringen initierat studier för att fördjupa kunskaperna om fördelningen av det obetalda arbetet och om föräldraförsäkringen. Statistiska centralbyrån (SCB) har fått i uppdrag att genomföra en tidsanvändningsundersökning. Undersökningarna skapar möjligheter att beskriva likheter och skillnader i kvinnors och mäns levnadsvillkor ur ett vardagsperspektiv och ge välfärdsrelevanta aspekter på vardagslivet och dess organisering. SCB har också fått regeringens uppdrag att genomföra en enkätstudie om skälen till föräldrars beslut om fördelningen av ansvar för barn och om val av barnomsorg.</p>
    <p>Det fjärde delmålet – mäns våld mot kvinnor ska upphöra – innebär att kvinnor och män, liksom flickor och pojkar, ska ha samma rätt och möjlighet till kroppslig integritet. En mängd åtgärder har genomförts och dessa härrör framför allt från de tre handlingsplaner som regeringen beslutat om. Frågan om hedersrelaterat våld och förtryck har haft hög prioritet genom satsningar på förebyggande arbete, skydd och stöd för utsatta ungdomar och ökad kunskap om denna problematik. Sexuellt våld har uppmärksammats särskilt. Ett nationellt program för hälso- och sjukvårdens omhändertagande av sexualbrottsoffer har genomförts. Även särskilt utsatta grupper av kvinnor som utsatts för våld har uppmärksammats, t.ex. genom insatser för att öka kunskapen om våld mot kvinnor med funktionsnedsättning hos yrkesgrupper som möter dessa kvinnor.</p>
    <p>Utskottets ställningstagande</p>
    <p>Som betonats tidigare i detta betänkande står utskottet bakom regeringens satsning på jämställdhet. Regeringens särskilda jämställdhetssatsning under förra mandatperioden innebar en kraftig resursförstärkning för jämställdhetspolitiken. En rad viktiga reformer har genomförts för att skapa förutsättningar för jämställdhet mellan kvinnor och män. Utskottet välkomnar att regeringen fortsätter reformarbetet under innevarande mandatperiod för att påskynda utvecklingsarbetet inom områden som är strategiskt viktiga för att kvinnor och män ska ha samma makt att forma samhället och sina egna liv.</p>
    <p>Med det ovan anförda föreslår utskottet att riksdagen lägger skrivelsen till handlingarna.</p>
    <p>Sammanställning av anslagen på utgiftsområde 13 för 2011</p>
    <p>Utskottets förslag i korthet</p>
    <p>Riksdagen bör godkänna regeringens förslag till fördelning på anslag under utgiftsområde 13.</p>
    <p>Riksdagen bör bemyndiga regeringen att under 2011 för anslag 1:4 Ersättning till etableringslotsar och insatser för vissa nyanlända invandrare göra ekonomiska åtaganden som inklusive tidigare gjorda åtaganden medför behov av framtida anslag på högst 700 miljoner kronor under perioden 2012–2014.</p>
    <p>Riksdagen bör även godkänna regeringens förslag om att det under 2011 får tas upp lån i Riksgäldskontoret för det samlade behovet av hemutrustningslån intill ett belopp av 1,2 miljarder kronor.</p>
    <p>Riksdagen bör bemyndiga regeringen att under 2011 för anslag 1:6 Från EU-budgeten finansierade insatser för integration av tredjelandsmedborgare besluta om bidrag som inklusive tidigare gjorda åtaganden medför behov av framtida anslag på högst 35 miljoner kronor under perioden 2012–2014.</p>
    <p>Riksdagen bör bemyndiga regeringen att under 2011 för anslag 3:1 Särskilda jämställdhetsåtgärder göra ekonomiska åtaganden som inklusive tidigare gjorda åtaganden medför behov av framtida anslag på högst 240 miljoner kronor under 2012, högst 240 miljoner kronor under 2013 och högst 240 miljoner kronor under 2014.</p>
    <p>De i sammanhanget behandlade motionerna bör avslås.</p>
    <p>Utskottets ställningstagande</p>
    <p>Mot bakgrund av det som tidigare anförts av utskottet i anslutning till respektive anslag under utgiftsområde 13 tillstyrker utskottet regeringens förslag till fördelning på anslag på utgiftsområdet (prop. punkt 5) och avstyrker samtliga motionsyrkanden som berör anslagen. Det innebär att motionerna A374 (S, MP, V) och A292 (SD) avstyrks.</p>
    <p>Utskottet tillstyrker även att lån får tas upp i Riksgäldskontoret (prop. punkt 2) och att regeringen får bemyndiganden i fråga om anslagen 1:4 Ersättning till etableringslotsar och insatser för vissa nyanlända invandrare (prop. punkt 1), 1:6 Från EU-budgeten finansierade insatser för integration av tredjelandsmedborgare (prop. punkt 3) och 3:1 Särskilda jämställdhetsåtgärder (prop. punkt 4).</p>
    <p>Utskottets förslag till riksdagsbeslut i fråga om anslagen på utgiftsområdet framgår av bilaga 2. En sammanställning av utskottets ställningstagande i förhållande till oppositionspartiernas förslag finns i bilaga 3.</p>
    <p>Reservationer</p>
    <p>Utskottets förslag till riksdagsbeslut och ställningstaganden har föranlett följande reservationer. I rubriken anges vilken punkt i utskottets förslag till riksdagsbeslut som behandlas i avsnittet.</p>
    <p>1.</p>
    <p>Regeringens skrivelse om integration, punkt 1 (S, V)</p>
    <p>av Ylva Johansson (S), Raimo Pärssinen (S), Maria Stenberg (S), Patrik Björck (S), Ann-Christin Ahlberg (S), Johan Andersson (S) och Christina Höj Larsen (V).</p>
    <p>Förslag till riksdagsbeslut</p>
    <p>Vi anser att förslaget till riksdagsbeslut under punkt 1 borde ha följande lydelse:</p>
    <p>Riksdagen tillkännager för regeringen som sin mening vad som anförs i reservationen. Därmed bifaller riksdagen motion</p>
    <p>2010/11:A1 av Ylva Johansson m.fl. (S) yrkandena 1–4 och</p>
    <p>lägger skrivelse 2009/10:233 till handlingarna.</p>
    <p>Ställningstagande</p>
    <p>När människor flyttar sprids arbetskraft, kunskap och idéer, nätverk växer och det uppstår nya möjligheter. Det är avgörande för Sveriges framtid att denna öppenhet mot invandring och flyktingar består. Men i dag tar det alldeles för lång tid för många nyanlända flyktingar och invandrare att etablera sig på arbetsmarknaden. För att fullt ut kunna ta till vara den kompetens och den resurs som de människor som söker sig till Sverige har, krävs en bättre fungerande arbetslinje för mottagande och snabbare etablering i arbete. En stark generell välfärdspolitik med en aktiv arbetsmarknadspolitik och en fungerande arbetslinje är viktiga förutsättningar för en god social sammanhållning som också bidrar till ekonomisk tillväxt och ökat välstånd.</p>
    <p>Regeringens skrivelse innehåller en redovisning av den förda politiken på integrationsområdet inom sju olika områden. Vi ställer oss bakom mycket av det som redovisas och de synsätt som ligger till grund för den förda politiken. Men på vissa områden saknar vi redovisningar eller ställningstaganden som kan föra politiken vidare. Det gäller hur mottagningssystemet för asylsökande kan förbättras, hur i princip alla vuxna i arbetsför ålder kan inkluderas i ett nytt system för snabbare etablering på arbetsmarknaden, hur förutsättningarna för företagande bland utrikes födda kan förbättras och hur förutsättningar kan skapas för att fler nyanlända elever ska kunna fullfölja skolgång och gymnasium med goda resultat.</p>
    <p>Vi socialdemokrater anser att fler kommuner måste dela på ansvaret för flyktingmottagandet, inte minst kommuner med goda förutsättningar när det gäller ekonomi, arbete och utbildning. Det är inte hållbart att kommuner som har lägre genomsnittlig inkomstnivå och höga kostnader fortsätter att ta emot den absoluta merparten av alla flyktingar som kommer till Sverige. Alla kommuner bör vara skyldiga att ordna flyktingmottagande. Preliminärt vill vi ändra socialtjänstlagen så att det blir obligatoriskt för alla kommuner att ta emot såväl asylsökande som nyanlända flyktingar. Alla kommuner ska dessutom vara skyldiga att ta emot ensamkommande flyktingbarn. Vi vill undersöka om ett sådant ansvar också kan underbyggas med ett ekonomiskt ansvar så att kommuner som tar emot få asylsökande ska bidra ekonomiskt till kommuner som tar emot många.</p>
    <p>Den 1 december träder den nya etableringslagstiftningen i kraft. Vi ställer oss i princip bakom betydande delar av reformen, bl.a. att Arbetsförmedlingen ska ha ansvaret för att utarbeta etableringsplaner och att det ska finnas en statlig individuell ersättning för den första tiden efter det att man fått uppehållstillstånd. Men vi har också kritiserat reformen där vi finner den för begränsad och otydlig. Förslaget om s.k. lotsar bör utvärderas löpande. Risken är att resurser försvinner från kvalitativa insatser som förmår korta de nyanländas väg till arbete och egen försörjning.</p>
    <p>Vi socialdemokrater menar också att alla vuxna nyanlända ska ha rätt till en individuell etableringsplan, också den som kommer som anhöriginvandrare eller den som flyttar till en svensk medborgare. Fler, inte minst många kvinnor, behöver få ett individuellt stöd utöver svenskundervisning och samhällsorientering för att kunna få ett arbete i Sverige. Vi vill också öka insatserna för att höja kvaliteten i sfi och avskaffa den s.k. sfi-bonusen. Som framgår av skrivelsen spelar utbildningsbakgrunden stor roll för studieresultaten, och vi menar att det inte är rimligt med ett belöningssystem som inte kompenserar för så uppenbara skillnader i utbildningsbakgrund.</p>
    <p>För de nyanlända som har en bakgrund som företagare eller som vill starta ett eget företag i Sverige vill vi att det ska finnas möjlighet att som en del i etableringsplanen följa ett företagarspår, som förutom svenskundervisning för blivande företagare även omfattar andra relevanta kurser. Vi menar att det generellt finns behov av att stimulera entreprenörer att första gången anställa en person, något som också skulle kunna vara till nytta för utlandsfödda företagare.</p>
    <p>Vi socialdemokrater vill ha ett bättre mottagande i skolan av nyanlända elever och en ökad styrning av resurserna. Därför har vi i ett annat sammanhang föreslagit en lagstiftning om att kommunen ska vara skyldig att fördela resurser till olika skolenheter efter elevernas behov. Detta gäller inte endast resurser för individuella insatser för de enskilda eleverna, utan ska gälla på skolnivå. Principerna kan t.ex. utgå från skolans upptagningsområde eller skolans elevsammansättning. Kommunernas ansvar för att möjliggöra övergången från s.k. förberedelseklass till reguljär klass är också något som behöver förtydligas. Äldre elever måste kunna få sina kunskaper validerade, och studiehandledning på det egna modersmålet måste kunna erbjudas för att ämneskunskaper ska kunna upprätthållas.</p>
    <p>Förskolan spelar också en viktig roll, inte minst när det gäller yngre barns möjligheter att lära sig svenska från grunden. Vi vill avskaffa vårdnadsbidraget eftersom detta förlänger vägen till arbete och egen försörjning för många kvinnor och samtidigt utestänger deras barn från förskolan.</p>
    <p>Vad som ovan anförts bör ges regeringen till känna, vilket innebär att vi tillstyrker motion A1 yrkandena 1–4 och lägger skrivelsen till handlingarna.</p>
    <p>2.</p>
    <p>Företagande för utlandsfödda, punkt 3 (S)</p>
    <p>av Ylva Johansson (S), Raimo Pärssinen (S), Maria Stenberg (S), Patrik Björck (S), Ann-Christin Ahlberg (S) och Johan Andersson (S).</p>
    <p>Förslag till riksdagsbeslut</p>
    <p>Vi anser att förslaget till riksdagsbeslut under punkt 3 borde ha följande lydelse:</p>
    <p>Riksdagen tillkännager för regeringen som sin mening vad som anförs i reservationen. Därmed bifaller riksdagen motion</p>
    <p>2010/11:A335 av Roza Güclü Hedin och Shadiye Heydari (båda S) och</p>
    <p>avslår motion</p>
    <p>2010/11:A309 av Désirée Pethrus Engström (KD) yrkande 1.</p>
    <p>Ställningstagande</p>
    <p>Förutsättningarna för personer med utländsk bakgrund som bor i Sverige att starta och driva företag behöver förbättras. Det är viktigt att ta vara på alla människors resurser och kunskap. Nya idéer och ny potential skapar tillväxt och jobb i Sverige. Människor som kommer till Sverige från andra länder med ambitionen att starta eget ska kunna få bättre vägledning för detta. Det är bra även ur integrationssynpunkt. Kommunerna bör därför arbeta mer aktivt med dessa frågor.</p>
    <p>Vad som ovan anförts bör ges regeringen till känna, vilket innebär att vi tillstyrker motion A335.</p>
    <p>3.</p>
    <p>Anslag på utgiftsområde 13 för 2011, punkt 7 (SD)</p>
    <p>av Sven-Olof Sällström (SD).</p>
    <p>Förslag till riksdagsbeslut</p>
    <p>Jag anser att förslaget till riksdagsbeslut under punkt 7 borde ha följande lydelse:</p>
    <p>7.</p>
    <p>Anslag på utgiftsområde 13 för 2011</p>
    <p>a)</p>
    <p>Bemyndigande beträffande anslag 1:4</p>
    <p>Riksdagen avslår proposition 2010/11:1 utgiftsområde 13 punkt 1.</p>
    <p>b)</p>
    <p>Hemutrustningslån</p>
    <p>=Utskottet.</p>
    <p>c)</p>
    <p>Bemyndigande beträffande anslag 1:6</p>
    <p>=Utskottet.</p>
    <p>d)</p>
    <p>Bemyndigande beträffande anslag 3:1</p>
    <p>=Utskottet.</p>
    <p>e)</p>
    <p>Anvisning av anslag under utgiftsområde 13</p>
    <p>Anslaget anvisas enligt tabell under Ställningstagande nedan. Därmed bifaller riksdagen delvis motionerna</p>
    <p>2010/11:A292 av Johnny Skalin och Björn Söder (båda SD) och</p>
    <p>2010/11:A374 av Ylva Johansson m.fl. (S, MP, V) samt</p>
    <p>avslår proposition 2010/11:1 utgiftsområde 13 punkt 5.</p>
    <p>Ställningstagande</p>
    <p>Liksom Socialdemokraterna, Miljöpartiet och Vänsterpartiet anser jag att sfi-bonusen ska avskaffas och att regeringens system för etableringslotsar för nyanlända ska avvisas. Jag anser att anslagen inom utgiftsområde 13 borde minskas med totalt 544000000 kr i förhållande till regeringens förslag på det sätt som föreslås i motion A374 (S, MP, V) och som framgår av tabellen nedan.</p>
    <p>Belopp i 1 000-tal kronor</p>
    <p>Anslag</p>
    <p>Regeringens förslag</p>
    <p>Reservantens förslag (SD)</p>
    <p>1:1 Integrationsinsatser</p>
    <p>127 905</p>
    <p>–100 000</p>
    <p>1:2 Kommunersättningar vid flyktingmottagande</p>
    <p>4510283</p>
    <p>= regeringen</p>
    <p>1:3 Etableringsinsatser till vissa nyanlända invandrare</p>
    <p>521 536</p>
    <p>30 000</p>
    <p>1:4 Ersättning till etableringslotsar och insatser för vissa nyanlända invandrare</p>
    <p>474 700</p>
    <p>–474 000</p>
    <p>1:5 Hemutrustningslån</p>
    <p>8 519</p>
    <p>= regeringen</p>
    <p>1:6 Från EU-budgeten finansierade insatser för integration av tredjelandsmedborgare</p>
    <p>24000</p>
    <p>= regeringen</p>
    <p>2:1 Diskrimineringsombudsmannen</p>
    <p>93500</p>
    <p>= regeringen</p>
    <p>2:2 Åtgärder mot diskriminering och rasism m.m.</p>
    <p>26918</p>
    <p>= regeringen</p>
    <p>3:1 Särskilda jämställdhetsåtgärder</p>
    <p>240 239</p>
    <p>= regeringen</p>
    <p>Summa</p>
    <p>6027 600</p>
    <p>–544 000</p>
    <p>Vad som ovan anförts innebär att jag tillstyrker flerpartimotion A374 i denna del (S, MP, V) och motion A292 (SD) i de delar den sammanfaller med motion A374.</p>
    <p>Särskilda yttranden</p>
    <p>1.</p>
    <p>Anslag på utgiftsområde 13 för 2011, punkt 7 (S, MP, V)</p>
    <p>Ylva Johansson (S), Raimo Pärssinen (S), Maria Stenberg (S), Patrik Björck (S), Ann-Christin Ahlberg (S), Johan Andersson (S), Christina Höj Larsen (V) och Esabelle Dingizian (MP) anför:</p>
    <p>Vi i Socialdemokraterna, Miljöpartiet de gröna och Vänsterpartiet har i en gemensam vårmotion och i en gemensam regeringsplattform presenterat vår politik för en ny färdriktning för Sverige. I valet fick vare sig den borgerliga alliansen eller vi rödgröna egen majoritet i riksdagen. Den sittande regeringen har valt att fortsätta i minoritet. Vi har valt att fullfölja vårt åtagande mot de väljare som röstade rödgrönt och har därför lagt fram ett gemensamt alternativ till regeringens budgetförslag, baserat på våra vallöften.</p>
    <p>Målet för vår politik är att Sverige ska vara ett jämlikt land. Ska målet kunna nås behöver fler möjligheter skapas. Barnens framtid ska inte avgöras av vad föräldrarna tjänar eller var man bor. Utbildning och trygghet ska vara för alla, så att vi kan utvecklas genom hela livet. Kvinnor och män ska ha samma möjligheter att påverka både sina egna liv och samhällsutvecklingen i stort. Ingen ska hindras av diskriminering. Alla ska kunna förverkliga sina drömmar och utveckla sina förmågor.</p>
    <p>Ett jämlikt Sverige är ett framgångsrikt Sverige. Där tas all begåvning, alla talanger och all arbetsvilja till vara. Där bryr vi oss om varandra och där kan man känna sig trygg. Engagemang och nyfikenhet förvandlas till nya idéer och växande företag, och därmed jobb och framtidstro. Så kan Sverige konkurrera med kunskap och förnyelse i en värld av ständigt tuffare internationell konkurrens. Ett jämlikt Sverige förutsätter ett jämställt Sverige. För att minska klyftorna mellan kvinnor och män behöver en rad strukturella reformer genomföras. De ekonomiska skillnaderna mellan kvinnor och män ska minska. Att hålla samman Sverige är det viktigaste uppdraget för oss rödgröna partier.</p>
    <p>I dag går utvecklingen i motsatt riktning. Unga möter stängda dörrar. Långtidsarbetslösheten biter sig fast på farligt höga nivåer. Svårt sjuka människor görs försäkringslösa. Klyftorna ökar, både mellan människor med höga och låga inkomster och mellan män och kvinnor. Den här utvecklingen är inte värdig ett välfärdsland som Sverige. På längre sikt hotar den förutsättningarna för jobb och ekonomisk utveckling.</p>
    <p>Men det går att byta färdriktning. Det finns många företag som ropar efter arbetskraft, men inte hittar rätt kompetens – samtidigt som det finns många unga som inte vill något hellre än att jobba. Det finns stora investeringar som behöver göras i kollektivtrafik, järnvägar, bostäder, energieffektivisering och förnybar energi för att möta klimatutmaningen och göra Sverige till världsledande på grön omställning och miljöteknik – och många positiva följdeffekter i jobb och ekonomisk utveckling om vi tar vara på möjligheterna. Det finns mycket kreativitet, engagemang och framtidstro – bara alla får chansen att växa.</p>
    <p>Ett långsiktigt hållbart Sverige är ett framgångsrikt Sverige där vi är beredda att ta ansvar. För ekonomin, för jobben, för skolan, vården och omsorgen. För trygghet i livets olika skeden, för miljön och för kommande generationer. För oss är öppna gränser en förutsättning för en ansvarsfull ekonomisk politik. En öppnare värld där människor ges möjlighet att söka arbete i andra länder och där solidaritet och rätten att söka skydd undan förföljelse är självklar.</p>
    <p>Sverige ska tillbaka till överskott i de offentliga finanserna. Reformer ska bara genomföras om det statsfinansiella läget så tillåter. De budgetpolitiska målen ska ligga fast. Vi lovar att inte sänka skatterna på lånade pengar. Vi vill att regeringen tillsätter en jämlikhetskommission för att analysera skillnader i livsvillkor och föreslå förändringar för att öka den sociala rörligheten.</p>
    <p>Ett modernt välfärdsland där jobben, miljön och minskade klyftor sätts först – det är vårt framtidsland.</p>
    <p>Riksdagen har fattat beslut om att ramarna som återfinns i regeringens budgetproposition inte får överskridas. Däremot återstår frågan om hur anslagen inom ramarna ska fördelas.</p>
    <p>Våra samlade utgifter på utgiftsområde 13 är lägre än i regeringens budgetproposition. En särskild bedömning måste göras i varje utskott där vi har lägre samlade utgifter än regeringen. Vår bedömning är att våra förslag på utgiftsområde 13 tydligt är en del av en samlad politik. Vi lägger därmed fram ett särskilt yttrande som redovisar vilken inriktning vi vill se på politiken inom utgiftsområdet.</p>
    <p>I vår motion om utgiftsområde 13 beskriver vi i Socialdemokraterna, Miljöpartiet de gröna och Vänsterpartiet vår politik inom området integration och jämställdhet. Vi anser att anslagen inom utgiftsområde 13 borde minskas med 544000000 kr på det sätt som framgår av vår motion A374(S, MP, V) och av nedanstående tabell.</p>
    <p>Belopp i 1 000-tal kronor</p>
    <p>Anslag</p>
    <p>Regeringens förslag</p>
    <p>Förändring</p>
    <p>1:1 Integrationsinsatser</p>
    <p>127 905</p>
    <p>–100 000</p>
    <p>1:3 Etableringsinsatser till vissa nyanlända invandrare</p>
    <p>521 536</p>
    <p>30 000</p>
    <p>1:4 Ersättning till etableringslotsar och insatser för vissa nyanlända invandrare</p>
    <p>474 700</p>
    <p>–474 000</p>
    <p>Summa</p>
    <p>–544 000</p>
    <p>Vi har följande kommentarer till våra anslagsförslag.</p>
    <p>Att människor av olika skäl flyttar mellan länder är en naturlig process som både ställer naturliga krav på samhället och tillför nya erfarenheter och kunskaper. Anledningarna till att människor flyttar kan vara många och sammansatta. Det kan bl.a. handla om fattigdom, miljöförstöring, klimatförändring, krig, förtryck eller förföljelse i hemlandet.</p>
    <p>Migrationen i världen ökar och Sverige är en del av den utvecklingen. Under de senaste 25 åren har antalet människor som flyttar till ett annat land i världen fördubblats och uppgår i dag till ca 200 miljoner. När människor flyttar sprids kunskap, nätverk växer och det uppstår nya möjligheter. Sverige är i sig ett tydligt exempel på att den kunskap, arbetskraft och mångfald som har kommit hit har haft stor betydelse för svensk tillväxt och utveckling. Men migration kan också innebära stora utmaningar, såväl för de människor som flyttar som för de länder de lämnar eller flyttar till.</p>
    <p>Nyanlända invandrare är för oss tre partier en grupp som ska vara prioriterad och som ska få ta del av Arbetsförmedlingens breda utbud av insatser. Därför avvisar vi regeringens etableringslotsar för nyanlända, och i stället föreslår vi att 250 miljoner kronor fördelas till Arbetsförmedlingen för en bättre introduktion av denna grupp samtidigt som vi kraftfullt utökar resurserna för arbetsmarknadsutbildning, reguljär utbildning, validering och praktik. Dessutom vill vi att i princip alla nyanlända ska ha rätt till en individuell etableringsplan, och anslår 30 miljoner årligen till det. Språket är en nyckel för att nyanlända lättare ska få jobb. I stället för regeringens satsning på sfi-bonus vill vi göra en kvalitetssatsning på sfi, vilket redovisas under utgiftsområde 16 Utbildning och universitetsforskning.</p>
    <p>Vi vill att alla kommuner ska göras skyldiga att ta emot flyktingar. Under mandatperioden vill vi också höja kommunersättningen vid flyktingmottagande med 130 miljoner kronor. Utöver dessa förslag har vi som reformambition att tillföra Diskrimineringsombudsmannen 10 miljoner kronor under mandatperioden.</p>
    <p>Enligt vår mening är en stark generell välfärdspolitik med en aktiv arbetsmarknadspolitik och en fungerande arbetslinje viktiga förutsättningar för en god sammanhållning som också bidrar till ekonomisk tillväxt och ökat välstånd. Alla i vårt land ska ha möjlighet att utvecklas och förverkliga sin fulla potential, oavsett var man råkar vara född, vilket kön eller vilken hudfärg man har, vilken religion man tillhör eller var man är bosatt eller går i skola.</p>
    <p>Till skillnad från Sverigedemokraterna ställer vi oss bakom och ansluter oss till väsentliga delar av de synsätt som ligger till grund för etableringsreformen. Men på vissa områden saknar vi redovisningar eller ställningstaganden som kan föra politiken vidare. Det gäller hur mottagningssystemet för asylsökande kan förbättras med fler kommuner som delar på det nationella ansvar som flyktingmottagandet utgör, hur i princip alla vuxna i arbetsför ålder kan inkluderas i ett nytt system för snabbare etablering på arbetsmarknaden, hur förutsättningarna för företagande bland utrikes födda kan förbättras och hur förutsättningar kan skapas för att fler nyanlända, främst lite äldre elever, ska kunna fullfölja skolgång och gymnasium med goda resultat.</p>
    <p>Vårt förslag till minskade anslag inom utgiftsområde 13 innebär följaktligen inte att vi vill dra ned på insatserna på området integration. Snarare innebär vårt förslag att medel tillförs andra utgiftsområden och därmed andra myndigheter och satsningar som vi tror gör större nytta för att nyanlända invandrare snabbare ska kunna etablera sig på arbetsmarknaden och i samhällslivet.</p>
    <p>2.</p>
    <p>Anslag på utgiftsområde 13 för 2011, punkt 7 (SD)</p>
    <p>Sven-Olof Sällström (SD) anför:</p>
    <p>Sverigedemokraterna är ett Sverigevänligt parti. Vi har idémässigt låtit oss inspireras av såväl socialkonservatismen som delar av den svenska folkhemstanken. Syftet är att kombinera principen om grundläggande social rättvisa med traditionella värdekonservativa idéer. Partiet låter sig av den anledningen inte enkelt placeras in på den klassiska vänster-högerskalan och tillhör därför inte heller något av de traditionella blocken. I riksdagen samarbetar vi med det eller de partier som ger oss bäst förutsättningar att genomföra vår politik.</p>
    <p>I vår budgetmotion A292 presenterar vi i Sverigedemokraterna ett förslag till hur svensk välfärd kan återupprättas samtidigt som skatten sänks. I budgeten satsar Sverigedemokraterna, utöver regeringens satsningar, 17,1miljarder kronor på välfärd inräknat 9,9miljarder kronor på att våra pensionärer ska få mer i plånboken, 4,9miljarder kronor till skola, vård och omsorg, 1,5miljarder kronor för att stärka familjer och barn och 800miljoner kronor till breda kommunala satsningar. Vi satsar även drygt 1,1miljarder kronor på kriminalpolitiken. Vi stärker a-kassan och sjukpenningen och vi satsar 1 miljarder kronor på försvaret.</p>
    <p>De styrande politikerna har under de senaste decennierna skapat ett samhälle med tärande utanförskap, hög arbetslöshet och försämrad välfärd. Klyftan mellan löntagare och pensionärer har ökat, samtidigt som den ekonomiska nedgången ytterligare försämrat många äldres livskvalitet. Försvaret har monterats ned, och den grova brottsligheten har under de senaste decennierna tillåtits breda ut sig med ökad otrygghet som följd. De gamla partiernas politik har för länge sedan passerat bäst-före-datum. Sverige behöver en ny, fräsch välfärdspolitik.</p>
    <p>Sverigedemokraternas budget går i stort ut på att omfördela medel från den kostsamma invandringspolitiken och det verkningslösa utvecklingsbiståndet till nödvändiga välfärds- och trygghetssatsningar och utökat riktat bistånd till verkliga flyktingar i världen. Med vår politik förbättras levnadsvillkoren för våra äldre, när det gäller såväl ekonomi som livskvalitet. Sjukvården förstärks med utbildningsåtgärder och administrativt stöd. Skolan får resurser för en förbättrad arbetsmiljö för lärare och elever och utökade anslag för vuxenutbildning. För arbetstagarnas del förstärker vi de skyddsnät som urholkats av alliansregeringen. Barnfamiljernas ekonomiska situation stärks, och extra stöd ges till studerande och ensamstående föräldrar.</p>
    <p>Sverigedemokraterna tar över det ansvar för medborgarnas fysiska trygghet som alliansregeringen fått – men visat sig oförmögen att förvalta – genom att kraftigt förstärka rättsväsendet med utrymme för straffskärpningar, riktiga livstidsstraff och utvisning av utländska brottslingar. Sveriges gränsskydd och förmåga att försvara sig förstärks också kraftigt.</p>
    <p>Sverigedemokraterna har i åtta punkter sammanfattat sina viktigaste satsningar. En av dessa är stärkta ersättningsnivåer i a-kassan och i sjukförsäkringen.</p>
    <p>Grunden för välfärd och trygghet är arbete. Av den anledningen tar Sverigedemokraterna sikte mot full sysselsättning och vill samtidigt motverka såväl den borgerliga regeringens lönedumpningspolitik som vänsterkartellens bidragslinje. Sverigedemokraternas jobbskapande politik innebär framför allt satsningar på småföretagande, ökad matchning på arbetsmarknaden och forskning och utveckling. Även en mer ansvarsfull invandringspolitik är en viktig faktor för att klara sysselsättningen. Invandringen måste begränsas kraftigt för att inte fylla på det redan befintliga överutbudet av arbetskraft.</p>
    <p>Med Sverigedemokraternas mer restriktiva invandringspolitik skapas dessutom ett reformutrymme redan första året genom en minskning av asyl- och anhöriginvandring med 90 %. Vi väljer också att lägga det i dag ineffektiva biståndet på en nivå motsvarande drygt 0,7 % av BNI – den nivå som rekommenderas av FN. Samtidigt effektiviserar vi biståndet genom att anslå en extra miljard kronor till FN:s flyktingorgan (UNHCR) och genom miljösatsningar i den fattigare delen av världen. På biståndssidan sparar vi 9,5 miljarder kronor under budgetåret. Sverigedemokraterna visar med denna budget att det går att genomföra välfärds- och trygghetssatsningar och samtidigt behålla jobbskatteavdraget – samtidigt som man gör ytterligare skattesänkningar, framför allt för pensionärer.</p>
    <p>I motion A292 beskriver vi Sverigedemokrater vår politik inom området integration och jämställdhet. Som ett första steg mot ett mer jämställt och tryggare samhälle för Sveriges kvinnor och en jämställdhetspolitik baserad på vetenskap och sunt förnuft vill vi se en avveckling av det skattefinansierade stödet till genuspedagogik och annan verksamhet där staten med utgångspunkt i verklighetsfrånvända politiska teorier försöker experimentera med, eller ändra på, våra barns och ungdomars beteendemönster och könsidentitet.</p>
    <p>Därtill vill vi ge ett utökat stöd till utsatta invandrarkvinnor genom en offensiv mot tvångsgifte och hedersrelaterat och religiöst förtryck. Vi kräver också en kraftig straffskärpning för kvinnofridskränkningar i form av människohandel, våldtäkt och kvinnomisshandel. Detta kombineras med förebyggande insatser och ökade resurser för ett värdigt omhändertagande av offren för dessa brott.</p>
    <p>Som ett led i Sverigedemokraternas strävan efter en stärkt gemensam identitet ska också stöd till organisationer som syftar till att förstärka invandrares ursprungskulturer nekas fortsatta bidrag.</p>
    <p>Integrationspolitiskt eftersträvar Sverigedemokraterna assimilering, vilket betyder att det i första hand är invandrarna som ska anpassa sig, och förväntas anpassa sig, till det svenska samhället, inte tvärtom. De invandrare som väljer att flytta till Sverige ska således även förväntas vilja bli en del av samhället, varför sfi-bonus och andra liknande integrationsåtgärder blir överflödiga. Den ansvarsfullt bedrivna invandringspolitiken medför i övrigt väsentligt lägre kostnader för att hantera invandringen.</p>
    <p>Vi Sverigedemokrater anser att de besparingsförslag inom området integration som Socialdemokraterna, Miljöpartiet och Vänsterpartiet föreslår i sin motion A374 (S, MP, V) i stora delar motsvarar våra förslag till besparingar. Det gäller sfi-bonusen som även Sverigedemokraterna säger nej till. Liksom den rödgröna oppositionen vill vi inte heller anslå några medel för regeringens s.k. etableringslotsar.</p>
    <p>Jag väljer därför att tillstyrka motion A374 (S, V, MP), även om den totalt sett innebär mindre besparingar på utgiftsområdet än Sverigedemokraternas egen motion A292.</p>
    <p>När Sverigedemokraterna nu väljer att tillstyrka De rödgrönas motion skulle en majoritet ha kunnat uppstå för de besparingar som dessa partier har föreslagit, vilket skulle ha gjort det möjligt med satsningar på andra områden.</p>
    <p>Jag kan dessvärre konstatera att Socialdemokraterna, Miljöpartiet de gröna och Vänsterpartiet hellre avstår från att stödja sin egen politik än åstadkommer konkreta resultat med Sverigedemokraternas hjälp.</p>
    <p>Bilaga 1</p>
    <p>Förteckning över behandlade förslag</p>
    <p>Proposition 2010/11:1</p>
    <p>Proposition 2010/11:1 Budgetpropositionen för 2011 utgiftsområde 13:</p>
    <p>1.</p>
    <p>Riksdagen bemyndigar regeringen att under 2011 för ramanslaget 1:4 Ersättning till etableringslotsar och insatser för vissa nyanlända invandrare ingå ekonomiska åtaganden som inklusive tidigare gjorda åtaganden medför behov av framtida anslag på högst 700 000 000 kronor under perioden 2012-2014 (avsnitt 3.7.4).</p>
    <p>2.</p>
    <p>Riksdagen godkänner att det under 2011 får tas upp lån i Riksgäldskontoret för det samlade behovet av hemutrustningslån intill ett belopp av 1 200 000 000 kronor (avsnitt 3.7.5).</p>
    <p>3.</p>
    <p>Riksdagen bemyndigar regeringen att under 2011 för ramanslaget 1:6 Från EU-budgeten finanserade insatser för integration av tredjelandsmedborgare besluta om bidrag som inklusive tidigare gjorda åtaganden medför behov av framtida anslag på högst 35 000 000 kronor under perioden 2012-2014 (avsnitt 3.7.6).</p>
    <p>4.</p>
    <p>Riksdagen bemyndigar regeringen att under 2011 för ramanslaget 3:1 Särskilda jämställdhetsåtgärder ingå ekonomiska åtaganden som inklusive tidigare gjorda åtaganden medför behov av framtida anslag på högst 240 000 000 kronor under 2012, högst 240 000 000 kronor under 2013 och högst 240 000 000 kronor under 2014 (avsnitt 5.7.1).</p>
    <p>5.</p>
    <p>Riksdagen anvisar för budgetåret 2011 anslagen under utgiftsområde 13 Integration och jämställdhet enligt uppställning i propositionen.</p>
    <p>Skrivelse 2009/10:233</p>
    <p>Regeringens skrivelse 2009/10:233 Egenmakt mot utanförskap – redovisning av regeringens strategi för integration.</p>
    <p>Följdmotion med anledning av skrivelse 2009/10:233</p>
    <p>2010/11:A1 av Ylva Johansson m.fl. (S):</p>
    <p>1.</p>
    <p>Riksdagen tillkännager för regeringen som sin mening vad som anförs i motionen om ökad skyldighet för kommuner att kunna ta emot asylsökande och nyanlända flyktingar.</p>
    <p>2.</p>
    <p>Riksdagen tillkännager för regeringen som sin mening vad som anförs i motionen om den nya etableringslagstiftningens inriktning och omfattning.</p>
    <p>3.</p>
    <p>Riksdagen tillkännager för regeringen som sin mening vad som anförs i motionen om utlandsfödda företagare.</p>
    <p>4.</p>
    <p>Riksdagen tillkännager för regeringen som sin mening vad som anförs i motionen om insatser för förbättrad skolgång för nyanlända elever.</p>
    <p>Skrivelse 2009/10:234</p>
    <p>Regeringens skrivelse 2009/10:234 Redovisning av den särskilda jämställdhetssatsningen.</p>
    <p>Motioner från allmänna motionstiden hösten 2010</p>
    <p>2010/11:Sf379 av Marie Granlund m.fl. (S):</p>
    <p>1.</p>
    <p>Riksdagen tillkännager för regeringen som sin mening vad som anförs i motionen om att lagreglera alla kommuners skyldighet att ta emot flyktingar och deras anhöriga.</p>
    <p>2010/11:A245 av Roger Haddad (FP):</p>
    <p>Riksdagen tillkännager för regeringen som sin mening vad som anförs i motionen om en solidarisk flyktingintroduktion.</p>
    <p>2010/11:A265 av Carina Hägg (S):</p>
    <p>Riksdagen tillkännager för regeringen som sin mening vad som anförs i motionen om att öka kännedom om ECRI.</p>
    <p>2010/11:A271 av Amir Adan (M):</p>
    <p>Riksdagen tillkännager för regeringen som sin mening vad som anförs i motionen om bibehållen ersättning för nyanlända invandrare som studerar.</p>
    <p>2010/11:A292 av Johnny Skalin och Björn Söder (båda SD):</p>
    <p>Riksdagen anvisar till utgiftsområde 13 Integration och jämställdhet 2790936000 kr mindre än vad regeringen föreslagit för budgetåret 2011 eller således 3236664000 kr.</p>
    <p>2010/11:A302 av Eliza Roszkowska Öberg (M):</p>
    <p>Riksdagen tillkännager för regeringen som sin mening vad som anförs i motionen om ett mer sammanhållet perspektiv i integrationspolitiken.</p>
    <p>2010/11:A309 av Désirée Pethrus Engström (KD):</p>
    <p>1.</p>
    <p>Riksdagen tillkännager för regeringen som sin mening vad som anförs i motionen om information om företagande till nyanlända under deras introduktionstid.</p>
    <p>2010/11:A335 av Roza Güclü Hedin och Shadiye Heydari (båda S):</p>
    <p>Riksdagen tillkännager för regeringen som sin mening vad som anförs i motionen om att stärka företagandet bland personer med utländsk bakgrund.</p>
    <p>2010/11:A353 av Hillevi Larsson (S):</p>
    <p>Riksdagen tillkännager för regeringen som sin mening vad som anförs i motionen om åtgärder till stöd för traumatiserade och hemlösa flyktingbarn.</p>
    <p>2010/11:A374 av Ylva Johansson m.fl. (S, MP, V):</p>
    <p>Riksdagen anvisar med följande ändringar i förhållande till regeringens förslag anslagen 2011 under utgiftsområde 13 Integration och jämställdhet enligt uppställning:</p>
    <p>Anslag</p>
    <p>Regeringens förslag (tkr)</p>
    <p>Förändring (tkr)</p>
    <p>1:1 Integrationsåtgärder</p>
    <p>127 905</p>
    <p>–100 000</p>
    <p>1:3 Etableringsersättning till vissa nyanlända invandrare</p>
    <p>521 536</p>
    <p>30 000</p>
    <p>1:4 Ersättning till etableringslotsar och insatser för vissa nyanlända invandrare</p>
    <p>474 700</p>
    <p>–474 000</p>
    <p>Summa:</p>
    <p>–544 000</p>
    <p>2010/11:A388 av Jonas Gunnarsson m.fl. (S):</p>
    <p>Riksdagen tillkännager för regeringen som sin mening vad som anförs i motionen om att utveckla introduktionsprogrammen för nyanlända.</p>
    <p>2010/11:A419 av Shadiye Heydari (S):</p>
    <p>1.</p>
    <p>Riksdagen tillkännager för regeringen som sin mening vad som anförs i motionen om mentorer för invandrare.</p>
    <p>2.</p>
    <p>Riksdagen tillkännager för regeringen som sin mening vad som anförs i motionen om utvecklad boendeinformation för invandrare.</p>
    <p>Bilaga 2</p>
    <p>Utskottets förslag till riksdagsbeslut om anslag inom utgiftsområde 13 Integration och jämställdhet (punkt 7)</p>
    <p>Utskottets förslag överensstämmer med regeringens förslag till anslagsfördelning.</p>
    <p>Tusental kronor</p>
    <p>Anslag (ramanslag)</p>
    <p>Utskottets förslag</p>
    <p>1:1</p>
    <p>Integrationsåtgärder</p>
    <p>127 905</p>
    <p>1:2</p>
    <p>Kommunersättningar vid flyktingmottagande</p>
    <p>4 510 283</p>
    <p>1:3</p>
    <p>Etableringsersättning till vissa nyanlända invandrare</p>
    <p>521 536</p>
    <p>1:4</p>
    <p>Ersättning till etableringslotsar och insatser för vissa nyanlända invandrare</p>
    <p>474 700</p>
    <p>1:5</p>
    <p>Hemutrustningslån</p>
    <p>8 519</p>
    <p>1:6</p>
    <p>Från EU-budgeten finansierade insatser för integration av tredjelandsmedborgare</p>
    <p>24 000</p>
    <p>2:1</p>
    <p>Diskrimineringsombudsmannen</p>
    <p>93 500</p>
    <p>2:2</p>
    <p>Åtgärder mot diskriminering och rasism m.m.</p>
    <p>26 918</p>
    <p>3:1</p>
    <p>Särskilda jämställdhetsåtgärder</p>
    <p>240 239</p>
    <p>Summa för utgiftsområdet</p>
    <p>6 027 600</p>
    <p>Bilaga 3</p>
    <p>Sammanställning av förslagen till medelsanvisning på anslag inom utgiftsområde 13 Integration och jämställdhet</p>
    <p>Av nedanstående tabell framgår utskottets och oppositionspartiernas förslag till fördelning på anslag inom utgiftsområde 13.</p>
    <p>Tusental kronor</p>
    <p>Anslag (ramanslag)</p>
    <p>Utskottets förslag</p>
    <p>S, MP, V</p>
    <p>SD</p>
    <p>1:1</p>
    <p>Integrationsåtgärder</p>
    <p>127 905</p>
    <p>–100 000</p>
    <p>–127 905</p>
    <p>1:2</p>
    <p>Kommunersättningar vid flyktingmottagande</p>
    <p>4 510 283</p>
    <p>–1 894 319</p>
    <p>1:3</p>
    <p>Etableringsersättning till vissa nyanlända invandrare</p>
    <p>521 536</p>
    <p>+30 000</p>
    <p>–365 075</p>
    <p>1:4</p>
    <p>Ersättning till etableringslotsar och insatser för vissa nyanlända invandrare</p>
    <p>474 700</p>
    <p>–474 000</p>
    <p>–474 700</p>
    <p>1:5</p>
    <p>Hemutrustningslån</p>
    <p>8 519</p>
    <p>–8 519</p>
    <p>1:6</p>
    <p>Från EU-budgeten finansierade insatser för integration av tredjelandsmedborgare</p>
    <p>24 000</p>
    <p>2:1</p>
    <p>Diskrimineringsombudsmannen</p>
    <p>93 500</p>
    <p>–93 500</p>
    <p>2:2</p>
    <p>Åtgärder mot diskriminering och rasism m.m.</p>
    <p>26 918</p>
    <p>–26 918</p>
    <p>3:1</p>
    <p>Särskilda jämställdhetsåtgärder</p>
    <p>240 239</p>
    <p>+200 000</p>
    <p>Summa för utgiftsområdet</p>
    <p>6 027 600</p>
    <p>–544 000</p>
    <p>–2 790 936</p>
  </text>
  <text anf_video_id="eid755269" beteckning="2010/11:33-27" datatyp="anforande" datum="2010-12-13 12:39:32" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413324" id="eid755269" intressent_id="00000000-0000-0000-0000-000000000000" klockslag="12:39:32" kon="" nummer="27" parent_id="deb29297" parti="S" rm="2010/11" sekunder="690" systemdatum="2022-08-05 15:31:34" talare="Maria Stenberg (S)" typ="speech" video_id="deb29297" video_url="deb29297#0" voteringspunkt="">
    <p>Fru talman! I dag ska kammaren debattera utgiftsområde 13 i budgeten, som handlar om integration och jämställdhet, och jag yrkar redan nu bifall till reservation 1 och 2. Jag kommer att hålla mig till integrationspolitiken och den politik som vi socialdemokrater står för och vilka lösningar som vi anser det vore bra att kunna genomföra. Jag kommer också, naturligtvis, att göra några jämförelser mellan vår politik och den förda borgerliga politiken. Att människor flyttar frivilligt eller tvingas fly över landgränser är inget nytt fenomen. Människor har sedan urminnes tider rört på sig av många olika anledningar. Klart är att alla krig och all fattigdom - men också alla starka önskningar om nya och bättre livsvillkor - genom århundraden har varit drivkraften för människor att röra på sig. Den största rörligheten över gränserna har vi i vårt närområde. Det gäller både för jobb och när människor tvingas fly för sina liv. Människor som tvingas leva i flyktingläger gör det i sitt närområde, och vi nordbor tar gärna ett jobb i vårt närområde. Det är viktigt att slå fast att rörlighet hos människor är och har varit bra, och att det har gynnat Sverige som land. Människor som har kommit hit har tagit med sig sin kunskap och nya idéer, mödosamt lärt sig vårt ibland krångliga språk, jobbat hårt, utvecklat kulturlivet och gett oss tillgång till breda nätverk. Vårt lands öppenhet mot invandring och flyktingar måste naturligtvis bestå för utveckling och nya möjligheter. Allt annat vore ett stort misstag, även om vi nu i dagarna känner rädsla. Det känns ändå skönt att konstatera att det finns en samsyn både i samhället och bland alla riksdagspartier, ja, förutom då Sverigedemokraterna, om att invandring har varit bra och gynnsamt för Sverige. Fru talman! Det är klart att vi kan se att det tar alldeles för lång tid för många nyanlända och andra invandrare att få ett jobb och ett väl fungerande mottagande. För trots borgerlighetens försök att hålla en hög svansföring i arbetsmarknadspolitiken är det bara just en hög svansföring och inget annat. För arbetslösheten bland svenskar födda i andra länder är mycket högre än för inrikes födda, och långtidsarbetslösheten biter sig nu stenhårt fast. Arbetslinjen har missat grovt i många fall, och att inte se att det förekommer diskriminering på svensk arbetsmarknad av många människor med utländsk bakgrund är att vara både blind och döv. Alla kommuner tar inte emot flyktingar, bristen på bostadsbyggande slår hårt, och skola och förskola måste få tillräckligt med resurser, så att alla barns olika behov blir synliggjorda. En generell välfärdspolitik för framtiden är bra både för infödda svenskar och för nya, blivande svenskar. Skola, vård och omsorg är universella mänskliga behov och har ytterst lite med hudfärg och ursprung att göra. Vi anser att fler kommuner måste ta och känna ansvar för flyktingmottagandet. Skyldigheten och ansvaret för ensamkommande flyktingbarn måste alla kommuner dela. Ett system som tittar på solidariteten mellan kommuner som är generösa i asylmottagandet jämfört med kommuner som tar emot få asylsökande tycker vi vore viktigt. Kanske ska kommuner som inte bidrar så mycket till asylmottagande i stället bidra ekonomiskt till de kommuner som faktisk är generösa? Det är en rätt spännande tanke, tycker vi. Fru talman! Klass och kön blir tydliga när man gräver djupare i integrationspolitiken. Borgerlig politik gynnar, som i övrigt, välutbildade och i många fall män. Integrationspolitiken är inget undantag: Gynna dem som redan kan och gör det svårare för dem som kanske har en längre resa att göra! Det är klassisk högerpolitik. Varför säger jag så? Jo, ett exempel på den sortens politik är bonussystemet inom sfi. Den borgerliga regeringen har ju utformat ett system som innebär att ju bättre förutsättningar du har för att lära ett nytt språk, kanske för att du redan har med dig studievanan hemifrån, desto mer gynnas du genom en extra slant i plånboken. Har du däremot svårare för språkinlärningen, ja, då får plånboken gapa tom. Borgerliga företrädare vill gärna kalla etableringslotsar för tidernas reform på integrationspolitikens område. Jag hade nog önskat att den borgerliga regeringen först hade utvärderat och kartlagt hur många jobb som övriga coacher förmedlat och skapat. För en knapp vecka sedan kostade visst coacherna 1 miljard, utan att den borgerliga regeringen har en susning om hur väl de pengarna arbetar för de arbetslösa. Systemet bygger ju lite på konceptet att gynna dem som snabbt kan få ett nytt jobb och satsa lite eller intet på dem som kanske behöver flera och mer långsiktiga insatser, till exempel nya utbildningschanser, för att på det sättet ge dem nya möjligheter till att få ett jobb, på en alltmer kunskapsintensiv arbetsmarknad. Nu är det alltså nyanlända som ska lotsas, &quot;coachas&quot;, genom livet, förhoppningsvis till en snabbare arbetsmarknadsetablering än i dag. Individuella etableringsplaner gjorda av Arbetsförmedlingen är bra, men det är klart att vi är många som undrar vad som händer och hur strategin ser ut för vad som ska hända efter de två år som Arbetsförmedlingen har ansvaret för. Vad händer sedan, då? Kommunsverige undrar och tycker nog att det vore klädsamt om den borgerliga regeringen förklarade hur dess genom tidernas största reform är tänkt att fungera när reformens tidsbegränsning på två år har passerat. Fru talman! Vi rödgröna vet att vi förlorade valet, men i vår budgetmotion har vi valt att lyfta fram behoven av satsningar på kvalitativa insatser i stället för på lotsar. Vi har alltså valt att flytta en del pengar från det här utgiftsområdet till andra utgiftsområden, bland annat utbildningspolitik - ni vet, yrkesutbildningar, bättre kvalitet och mer arbetsmarknadsinriktning på sfi-undervisningen, validering av redan inlärd kunskap och stöd för att starta eget företag och praktik. Det är klassisk arbetsmarknadspolitik som i utvärdering och forskning visar på goda resultat. Det tycker vi vore en bättre väg att gå, och vi röstar därför alltså på vår politik och ingen annans politik. Jag ska också, helt kort, säga några ord om Sverigedemokraternas reservation, som mest liknar ett virrvarr av allt och ingenting. För min del är det egentligen rätt så ologiskt att försöka debattera integrationspolitik med ett politiskt parti som inte vill ha någon integration - ett parti som dessutom bygger hela sin ekonomiska politik på en 90-procentig minskning av asyl- och anhöriginvandringen. Den ska lösa allt från höjd a-kassa till att det ska forskas mer: Det ska bli mer pengar i plånboken till både pensionärer och alla oss andra, det ska ske förstärkningar i rättsväsendet, och sjukvården ska visst också få mer administrativt stöd. Det är ingen hejd på vad den minskningen ska räcka till! Men det tydligaste i Sverigedemokraternas särskilda yttrande är ändå deras främlingsfientliga inställning över lag, och deras övertro på enkla lösningar, som faktiskt förslagen i deras ekonomiska politik visar med all tydlighet. Fru talman! Jag slutar mitt anförande där jag började. Socialdemokraterna anser att människors rörlighet är bra och att det gynnar Sverige. Därför ska vi fortsätta ta emot folk från andra länder. Allt annat vore att göra självmål när vi nu dessutom ser att vi behöver fler människor i jobb för att kunna finansiera välfärden. Vi behöver fler händer i vården, fler som startar eget, fler vuxna på skolorna och många fler som jobbar i tjänstesektorn. Vi behöver alla, och alla arbetade timmar är guld värda. Men för att de nyanlända snabbt ska hitta sin plats i vårt samhälle är det viktigt att de får ett stöd som utgår från deras individuella förutsättningar. På det sättet kan de vuxna snabbare komma i arbete och få ta del av allt det där goda som ett jobb innebär - arbetskamrater, egen lön att leva av och struktur på vardagen - och snabbare kunna lära sig vårt säkert krångliga språk. Barnen får en bra start i skolan och de lite äldre unga får en rimlig chans att plugga i kapp sina jämnåriga svenska skolkamrater. Jämlikhet, solidaritet och rättvisa, skatt efter bärkraft och välfärd efter behov - det är klassisk socialdemokratisk välfärdspolitik, kanske mer känd och uttryckt som den svenska välfärdsmodellen. Ett samhälle som bygger på öppenhet och tolerans är det Sverige, som vi socialdemokrater vill fortsätta utveckla och arbeta för. (Applåder)</p>
  </text>
  <text anf_video_id="eid755273" beteckning="2010/11:33-28" datatyp="anforande" datum="2010-12-13 12:49:34" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413325" id="eid755273" intressent_id="00000000-0000-0000-0000-000000000000" klockslag="12:49:34" kon="" nummer="28" parent_id="deb29297" parti="Mp" rm="2010/11" sekunder="708" systemdatum="2022-08-05 15:31:37" talare="Mehmet Kaplan (Mp)" typ="speech" video_id="deb29297" video_url="deb29297#602" voteringspunkt="">
    <p>Fru talman! Jag måste tacka föregående talare för ett starkt engagerat tal. Jag ska börja med att tala om grundfrågan hur vi ser på vårt samhälle när vi diskuterar frågor som integration och jämställdhet. Vi behandlar utgiftsområde 13, som just tar upp dessa frågor. Det är ett av två områden som vårt utskott har att arbeta med. Man brukar säga att en trasig klocka går rätt två gånger om dygnet. Det skulle också kunna vara ett sätt att beskriva regeringens jämställdhetspolitik. Visst finns det insatser som är välbehövliga och riktiga. Det gäller inte minst insatser mot mäns våld mot kvinnor. Jag har jobbat väldigt mycket med det i mitt förra utskott justitieutskottet. Där har regeringen genomfört insatser som är värda att berömma. Ett par minuter om dygnet finns det dock andra insatser som man skulle kunna lyfta upp och som hade kunnat göras rätt. Jag vill säga det inledningsvis för att markera hur jag och Miljöpartiet anser att regeringens hantering av jämställdhetsfrågorna är i grunden. Fru talman! Om vi ser till vad man har gjort med arbetslöshetsförsäkringen är det inte bara ett problem för alla som arbetar och blir arbetslösa. Det är också en fråga om makt mellan män och kvinnor. I dag är det så att ju större arbetslöshet som en kassa har, desto större problem är det i slutändan. Jag välkomnar förvisso utskottsidén och den förra majoritetens tankegångar i de här frågorna. Jag ser också fram emot förklaringar om hur vi ska hantera det vidare. Vi vet också att det är ett stort problem med sjukersättningen. Där har man sänkt ersättningsnivåerna. Man skulle kunna kalla det för skåpmat. Men det är värt att lyfta upp frågan. Man har urholkat anställningstryggheten för långtidssjukskrivna. Det är också ett område där kvinnor drabbas hårdare än män. När vi tittar på jämställdhetspolitiken generellt tycker vi från Miljöpartiet att det är dags för en nystart för att vrida jämställdhetspolitiken i feministisk riktning. Vi kan inte nöja oss med att bara återställa och göra det som den här regeringen har förstört bättre. Vi måste på många sätt se över hur vi kan hantera frågorna så att det inte bara blir teoretiserande utan att man också kommer fram med konkreta förslag. Miljöpartiet har bland annat lyft upp barnomsorg på obekväm arbetstid så att människor kan arbeta på de tider de förväntas vara på plats utan att känna att ansvaret för barnen gör att de kanske vägrar att arbeta eller tvingas till deltid. Här har tidigare insatser och förslag från regeringssidan tyvärr lyst med sin frånvaro. Nu har regeringen inte haft så många månader på sig. Men vi har facit från föregående mandatperiod. Den har ökat klyftorna mellan män och kvinnor, och sedan skvätter den ut lite pengar i olika jämställdhetsprojekt för att kunna säga: Vi jobbar ju med jämställdhet, se på alla hundratals miljoner vi har lagt på dessa områden. Det finns väldigt bra projekt. Det finns projekt som är värda att uppmärksamma, kopiera och försöka &quot;mainstreama&quot; så att flera områden i Sverige tar till sig de goda exemplen. Men helhetsperspektivet har alltför ofta saknats. Framför allt vägrar man utvärdera vad pengarna egentligen har använts till. Man vägrar se över om de har gjort någon nytta alls för de områden där det inte direkt går att säga. Allra mest väsentligt är att de stora strukturella förändringar som regeringen har gjort på arbetsmarknaden innebär att de ökade klyftor mellan kvinnor och män växer och takten accelererar. Fru talman! Det som regeringen kallar utanförskap är det andra området. Det finns en tydlig koppling mellan utanförskap och misslyckad integrationspolitik. Det vill jag också tala om. Vi kanske kommer att höra att man skyller på ett annat parti. Företrädaren för det partiet berättade vad de tycker i dag. Vi brukar ofta få höra att det som har hänt tidigare är Socialdemokraternas fel. Om man tittar på vad som har hänt de senaste fyra åren finns det en möjlighet att ta ansvar. De gånger som vi från oppositionen lyfte upp frågan om att det som görs och föreslås är fel brukade man säga: Vi har bara haft ett år på oss. Sedan sade man: Vi har bara haft två år på oss, vi har bara haft tre år på oss och vi har bara haft fyra år på oss. De ansvarsfulla uttalandena ska bli intressanta att höra när företrädare för de partier som utgör regeringsunderlag äntrar talarstolen. Kommer de att fortsätta att skylla på tidigare socialdemokratiska regeringar? Det är under de senaste fyra åren vi tydligt kan se att fler människor har hamnat utanför enligt den definition som regeringen har. Flera partier i den nuvarande regeringen gick till val på minskat utanförskap. Det har blivit ett av de problem som man brottas med. Vi har de senaste månaderna tittat på vad som ska hända med politiken på området. Jag hoppas verkligen att det inte bara blir läpparnas bekännelse och teoretiserande utan att man försöker göra saker inom området. Jag återvänder till området jämställdhet. Det finns ett område som vi från Miljöpartiets sida haft problem med. Det är idén om jämställdhetsplaner och handlingsplaner för jämställda löner. Vi har sedan de senaste ändringarna ett problem med att det är företag med fler än 25 anställda som behöver göra upp de planerna. Man kan naturligtvis hålla på med sifferexercis och tala om hur många anställda kvinnor och män som på grund av detta har hamnat i en situation där de hoppas att arbetsgivaren ska klara av detta ändå utan det tydliga stöd från samhället som många företagare behöver för att kunna hantera en så viktig strukturell fråga. Vi har från Miljöpartiets sida på detta område gått i motsatt riktning. Vi tycker att det vore lägligt att ta fram förslag om till exempel heltid för att se om möjligheten går att hantera. Det vore bra och ett steg i rätt riktning om personen får den sysselsättningsgrad den vill ha. Alla vill inte jobba heltid. Då ska de inte heller tvingas till det. Men i de fall där det finns möjlighet till det och där deltidsarbetande vill jobba heltid, och många av dem är kvinnor, ska möjligheten finnas. Det bästa vore förstås om arbetsmarknadens parter skötte frågan själva. Men tyvärr har vi inte nått dithän ännu. Därför måste någon sätta en tydlig press, och det är här vi politiker kommer in. Jag vet att många kommuner, det vill säga inom den offentliga sektorn, jobbar aktivt med detta. Det har också gett resultat. Det är inte ett sisyfosuppdrag. Det går att göra förändringar inom området. Det behöver inte vara uppdelat, som det är på många områden i dag. Det borde exempelvis finnas fri tillgång till barnomsorg, som jag talade om tidigare. Det är bara en liten detalj. När man tittar på hur jämställda löner ska kunna hanteras inom den statliga förvaltningen ligger det förvisso inte inom vårt utgiftsområde. Men om man tittar på helheten i budgeten ser vi att det vore lämpligt att staten föregick med gott exempel. Staten har makt att visa att det är möjligt för att vi ska få bort de stora löneskillnaderna mellan män och kvinnor. Fru talman! Jag vill avsluta med att lyfta fram den idé som det här utgiftsområdet handlar om. Det är viktigt med arbete för att stadsdelar och bostadsområden inte ska segregeras och att det ska finnas mångfald. Därför anser vi från Miljöpartiet att staten och regeringen har ett ansvar att motverka den uppdelning vi i dag kan se. Här anser vi att ett aktivt mångfaldsarbete är en framgångsväg. Att lyfta fram varje individs erfarenhet och kunskaper och att bygga på de lokala resurser som finns ger framtidshopp och framtidstro.</p>
  </text>
  <text anf_video_id="eid755277" beteckning="2010/11:33-29" datatyp="anforande" datum="2010-12-13 12:59:56" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413326" id="eid755277" intressent_id="00000000-0000-0000-0000-000000000000" klockslag="12:59:56" kon="" nummer="29" parent_id="deb29297" parti="Sd" rm="2010/11" sekunder="744" systemdatum="2022-08-05 15:31:39" talare="Sven-Olof Sällström (Sd)" typ="speech" video_id="deb29297" video_url="deb29297#1224" voteringspunkt="">
    <p>Herr talman! Låt mig börja med att yrka bifall till reservation 3 där vi sverigedemokrater delvis ställer oss bakom vår egen budgetmotion men även inom utgiftsområdet ställer oss bakom De rödgrönas budgetmotion. Vi debatterar nu utgiftsområde 13, Integration och jämställdhet. Integration, som är ett område där de senaste 30 årens insatser kan sammanfattas med ett enda ord: fiasko. Oavsett om vi har haft socialdemokratiska eller borgerliga regeringar har deras satsningar och åtgärder på integrationsområdet visat sig vara i det närmaste verkningslösa. Under dessa 30 år har hundratals miljarder satsats på meningslösa integrationsprojekt. Särlagstiftning och särrättigheter för vissa grupper i samhället samt undanträngningar och förminskning av majoritetskulturen har använts för att skapa en utopi - det mångkulturella smältdegelsamhället. Åtgärderna har inte bara visat sig verkningslösa. De har inneburit en smärre katastrof för många människor i det här landet. Inte bara människor som är födda i Sverige utan även de som har kommit hit senare i livet har tvingats in i politiskt skapade utanförskapsområden. Hög kriminalitet, hög arbetslöshet, förslumning och religiös och politisk extremism har frodats som ett resultat av den misslyckade integrationspolitiken. Herr talman! Inte minst i dessa dagar har man kunnat se prov på det totala misslyckandet. Genom Wikileaks har vi fått ta del av hur kommunala tjänstemän i Göteborg till amerikansk ambassadpersonal fullständigt dömer ut den svenska integrationspolitiken. På lördagskvällen kunde alla och envar se den yttersta konsekvensen av den havererade integrationspolitiken genom sprängdådet på Drottninggatan. Jag kan lugna mina motdebattörer. Jag tänker inte stå här och göra den här debatten till en debatt om självmordsbombare i den svenska julhandeln. Den debatten behöver vi sverigedemokrater inte ta. Svenska folket är kloka nog att själva avgöra vem som bär ansvaret och vem som har försatt landet i denna bedrövliga situation. Resultatet av svenska folkets uppvaknande kommer att visa sig vid nästa val. I vår budgetmotion beskriver vi sverigedemokrater vår politik inom området Integration och jämställdhet. Vi vill där spara sammanlagt 2,8 miljarder på utgiftsområde 13, jämfört med budgetpropositionen. I stort sett samtliga besparingar kan härledas till vår ambition att sänka anhörig- och asylinvandringen med 90 procent. Vi skulle därmed komma ned till ett mottagande av nyanlända som motsvarar nivån i våra grannländer. Integrationspolitiskt eftersträvar Sverigedemokraterna assimilering, vilket betyder att det i första hand är invandrarna som ska anpassa sig och förväntas anpassa sig till det svenska samhället och inte tvärtom. De invandrare som väljer att flytta till Sverige ska således även förväntas vilja bli en del av samhället, varför sfi-bonus och andra liknande integrationsåtgärder blir överflödiga. Den ansvarsfullt bedrivna invandringspolitiken medför i övrigt väsentligt lägre kostnader för att hantera denna invandring. Som ett led i Sverigedemokraternas strävan att stärka en gemensam identitet ska också stödet till organisationer som syftar till att stärka invandrades ursprungskulturer nekas fortsatta bidrag. Vi sverigedemokrater anser att de besparingsförslag inom området Integration som De rödgröna föreslår i stora delar motsvarar våra förslag till besparingar. Det gäller sfi-bonusen som även Sverigedemokraterna säger nej till. Liksom den rödgröna oppositionen vill vi heller inte anslå några medel till regeringens så kallade etableringslotsar. Därför väljer vi att tillstyrka den rödgröna motionen, även om den totalt sett innebär mindre besparingar på utgiftsområdet än vi sverigedemokrater föreslog i vår ursprungliga motion. När Sverigedemokraterna nu väljer att tillstyrka De rödgrönas motion skulle en majoritet ha kunnat uppstå för de besparingar som dessa partier har föreslagit, vilket skulle ha gjort det möjligt att satsa på andra områden. Jag kan dess värre konstatera att Socialdemokraterna, Miljöpartiet och Vänsterpartiet hellre avstår från att stödja sin egen politik än att åstadkomma konkreta resultat med Sverigedemokraternas hjälp. Jag är medveten om att till exempel Socialdemokraterna hävdar att dessa besparingar skulle användas till satsningar inom andra utgiftsområden, satsningar man då inte skulle kunna få igenom med Sverigedemokraternas hjälp. Hur vet ni det? Har ni frågat? Naturligtvis inte. Likt tjuriga småbarn har man satt sig i sandlådan i hörnet och tagit med sig alla spadar och hinkar och vägrar att låta den nya killen i klassen vara med och leka. De har egentligen ingen aning om vilka resultat eventuella förhandlingar skulle kunna resultera i. Man har vägrat att förhandla. Det här duger inte, S, V och MP! Ska ni kunna erbjuda ett alternativ till Alliansen 2014 måste ni inte bara ha en egen politik. Ni måste också ha en vilja och modet att genomföra den. Men det kanske är där problemet ligger. Det verkar ju inte bättre än att Socialdemokraterna inte bara gick till val på en politik som väljarna inte trodde på. Ni trodde inte på den själva. Alliansens budgetproposition skulle ha kunnat innebära den integrationspolitik Sverige så väl behöver. Jag säger &quot;skulle ha kunnat&quot;. Lovvärd är ambitionen att slussa nyanlända inte till socialkontoret men väl till Arbetsförmedlingen. Men lovvärda ambitioner drunknar i meningslösa och diskriminerande integrationsåtgärder. Alliansens invandrings- och integrationspolitik innebär i allt väsentligt mer av samma vara, mer av samma politik som har skapat dagens utanförskap. Man vägrar se verkligheten. Man vägrar att ta tag i de grundläggande problemen. Den integrationspolitiska båten fortsätter att ta in vatten. Hålen i skrovet är alltför stora. Det spelar ingen roll hur många och hur stora öskar ni utrustar de svenska skattebetalarna med. De kommer ändå aldrig att hinna med att ösa tillräckligt snabbt för att undvika att båten sjunker. Till slut kommer dessa skattebetalare att byta båt och överge ert sjunkande skepp. Det finns grundläggande förutsättningar för att kunna lösa framtidens integrationsproblem. Invandringen får inte vara större än att det går att motivera den samhällsekonomiskt, arbetsmarknadsmässigt, socialt eller humanistiskt. I samtliga dessa fyra delar är just nu invandringen för stor. Som ett första steg mot ett mer jämställt och tryggare samhälle för Sveriges kvinnor vill vi ge ett utökat stöd till utsatta invandrarkvinnor genom en offensiv mot tvångsgifte och hedersrelaterat och religiöst förtryck. Vi kräver också en kraftig straffskärpning för kvinnofridskränkningar i form av människohandel, våldtäkter och kvinnomisshandel. Detta kombineras med förebyggande insatser och ökade resurser för ett värdigt omhändertagande av offren för dessa brott. Vi ville i vår ursprungsmotion anslå 200 miljoner mer än regeringen på dessa områden. Bland annat vill vi höja stödet till kvinnojourer, stödet till organisationer som motverkar hedersrelaterat våld och stödet till organisationer som motverkar våld mot kvinnor. Vi måste i jämställdhetsdebatten sluta sila mygg och svälja kameler.</p>
  </text>
  <text anf_video_id="eid755281" beteckning="2010/11:33-30" datatyp="anforande" datum="2010-12-13 13:09:20" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413327" id="eid755281" intressent_id="00000000-0000-0000-0000-000000000000" klockslag="13:09:20" kon="" nummer="30" parent_id="deb29297" parti="S" rm="2010/11" sekunder="268" systemdatum="2022-08-05 15:31:42" talare="Maria Stenberg (S)" typ="speech" video_id="deb29297" video_url="deb29297#1788" voteringspunkt="">
    <p>Herr talman! Som jag sade i mitt anförande är det egentligen rätt ologiskt att försöka debattera någon form av integrationspolitik med ett politiskt parti som inte anser att någon integration över huvud taget är nödvändig, men jag kunde liksom inte riktigt låta bli. Jag sade också i mitt anförande att när vi röstar på vår politik menar vi precis det vi säger. Det bygger inte bara på ett anslag i en budgetpost utan det handlar om så mycket mer. Politik handlar ju om värderingar, ideologier, inställning till samhället och vad man har för inställning till andra människor, inte till en budgetpost i en budget. När Sverigedemokraterna på sitt manér gör en stor sak av att vi på något vis inte skulle vilja leka med den nya killen i klassen vill jag säga att politik för mig är mycket, mycket allvarligare än så, och därför undrar jag: Om nu Sverigedemokraterna har en ekonomisk politik som håller i alla lägen, av vilken anledning skulle då Sverigedemokraterna vilja rösta på en rödgrön reservation när Sverigedemokraterna uppenbarligen tycker så väldigt illa, inte bara om socialdemokratin utan även om den borgerliga regeringen?</p>
  </text>
  <text anf_video_id="eid755285" beteckning="2010/11:33-31" datatyp="anforande" datum="2010-12-13 13:10:52" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413328" id="eid755285" intressent_id="00000000-0000-0000-0000-000000000000" klockslag="13:10:52" kon="" nummer="31" parent_id="deb29297" parti="Sd" rm="2010/11" sekunder="176" systemdatum="2022-08-05 15:31:44" talare="Sven-Olof Sällström (Sd)" typ="speech" video_id="deb29297" video_url="deb29297#1880" voteringspunkt="">
    <p>Herr talman! Frågan är väldigt enkel att svara på. Det vet Maria Stenberg mycket väl. Vi hade totala besparingar på 2,8 miljarder på budgetområdet. Era besparingar gentemot budgetpropositionen på 544 miljoner överensstämde på öret med liknande besparingar i vår egen budgetmotion. Vi såg naturligtvis tillfället att få till stånd, inte hela vår besparing på 2,8 miljarder, det såg vi som orealistiskt - vi trodde egentligen inte på att vare sig regeringen eller den samlade oppositionen, förutom Sverigedemokraterna, skulle ställa sig bakom Sverigedemokraternas budgetmotion - men en viss del av våra besparingar såg vi en möjlighet att få igenom genom att ställa oss bakom er reservation. Sedan väljer ni att inte rösta på era egna förslag, er egen politik. Det motiverar ni med att vi i och för sig föreslår samma besparingar men att vi inte ska satsa pengarna på samma sak och därför kan ni inte stödja er egen politik. Men hur vet ni det? Ni har ju inte pratat med oss. Ni har inte pratat vare sig med mig i utskottet eller med oss när det gäller budgetpolitiken totalt sett. Ni har ingen aning om vilka satsningar vi hade varit beredda att gå med på. Hur kan du stå här och påstå att vi inte ville göra de besparingarna på ett utgiftsområde därför att vi inte visste att vi skulle få igenom satsningar på ett annat. Ni vet inte. Det är hela svaret. Sedan pratar du om värderingar, ideologier och så vidare. Ni håller alltså era höga principer som viktigare än politiskt resultat. Det är det svar som jag har fått från Maria Stenberg i dag.</p>
  </text>
  <text anf_video_id="eid755289" beteckning="2010/11:33-32" datatyp="anforande" datum="2010-12-13 13:12:20" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413329" id="eid755289" intressent_id="00000000-0000-0000-0000-000000000000" klockslag="13:12:20" kon="" nummer="32" parent_id="deb29297" parti="S" rm="2010/11" sekunder="305" systemdatum="2022-08-05 15:33:45" talare="Maria Stenberg (S)" typ="speech" video_id="deb29297" video_url="deb29297#1968" voteringspunkt="">
    <p>Herr talman! För mig handlar politik, ideologi och synen på människor och samhället om någonting så mycket mer än en budgetpost i en budget. Varför lägger man fram politiska förslag? Varför vill man förändra i en borgerlig regerings budget? Det handlar ju om att vi har en helt annan politisk syn än vad Sverigedemokraterna har. Vi har en helt annan syn på invandring, på människors lika värde och på kvinnors rätt. Det handlar inte om att ni bara skulle rösta på en reservation som vi hade till budgetförslaget. Det handlar också om vilket samhälle det är vi vill se. Vi tycker att människor från andra länder har bidragit till Sveriges utveckling och tillväxt. Det är alldeles övertydligt i Sverigedemokraternas särskilda yttrande att er främlingsfientlighet och övertro på framför allt enkla politiska lösningar på något vis skulle göra att vi skulle tycka att det vore bra om ni röstade på vår reservation. Det handlar ju om helt andra saker och om vad vi skulle vilja använda pengarna till. Det är där vi skiljer oss så mycket åt. Vi har inte samma syn på mänskligheten. Vi har inte samma syn på invandrare. Vi har inte samma syn på andra människor. Vad ska vi prata om, om vi inte ser samhället och problemen som finns i samhället med samma ögon? Ni har ju helt andra glasögon än vi har. Vad skulle vi ha att prata om när vi inte har samma politiska värdering av vad som händer i samhället och därmed heller inte har lösningar på de problemen. Jag förstår liksom inte varför man i ett anförande tar upp och gör stor sak av att inte vi skulle rösta på vår egen politik. Det är ju det vi gör, men den sammanfaller helt enkelt inte med Sverigedemokraternas politik.</p>
  </text>
  <text anf_video_id="eid755293" beteckning="2010/11:33-33" datatyp="anforande" datum="2010-12-13 13:14:24" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413330" id="eid755293" intressent_id="00000000-0000-0000-0000-000000000000" klockslag="13:14:24" kon="" nummer="33" parent_id="deb29297" parti="Sd" rm="2010/11" sekunder="181" systemdatum="2022-08-05 15:29:59" talare="Sven-Olof Sällström (Sd)" typ="speech" video_id="deb29297" video_url="deb29297#2092" voteringspunkt="">
    <p>Herr talman! Jag skulle vilja inleda med att säga att Maria Stenberg tar överord i sin mun, främlingsfientlighet och annat. Det är beklagligt. Du vet över huvud taget inte vilken människosyn jag har. Jag har aldrig träffat dig eller pratat med dig personligen. Den här debatten är första gången. Du kan inte bedöma mig. Du vet inte vilka åsikter jag har om människor. Gör inte det misstaget! Nog sagt om detta. Ska ni springa och gömma er varje gång Sverigedemokraterna ställer sig bakom ett av era förslag kommer ni att få gömma er väldigt ofta de kommande fyra åren. Det är så det ser ut i praktiken. Vi sverigedemokrater kommer inte att passa oss för att få igenom vår politik, även om de syften ni har i era förslag inte är desamma som våra. Sammanfaller de kommer vi inte att tveka att ställa oss bakom era förslag för att få igenom vår politik. Vi driver politik praktiskt, inte ideologiskt. Vi vill ha praktiska resultat. Vi vill förändra människors vardag och människors framtid. Där skiljer vi oss åt, radikalt.</p>
  </text>
  <text anf_video_id="eid755297" beteckning="2010/11:33-34" datatyp="anforande" datum="2010-12-13 13:15:56" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413331" id="eid755297" intressent_id="00000000-0000-0000-0000-000000000000" klockslag="13:15:56" kon="" nummer="34" parent_id="deb29297" parti="V" rm="2010/11" sekunder="700" systemdatum="2022-08-05 15:30:02" talare="Christina Höj Larsen (V)" typ="speech" video_id="deb29297" video_url="deb29297#2184" voteringspunkt="">
    <p>Herr talman! Vissa vill låta oss tro att Sverige har varit ett litet Bullerbyn, ett ständigt somrigt Sverige där alla heter Lisa eller Pelle, ett land där alla delar samma värderingar och det inte finns större konflikter och skillnader än dem mellan gårdarna, ett land där alla äter falukorv av allra bästa slag. I Bullerbyn finns inga ensamstående på socialbidrag och ingen som för ut pengar ur landet för att slippa skatta. I Bullerbyn finns inga vårdnadstvister. I Bullerbyn finns inte klassklyftor eller sociala grupperingar och inte heller en värld utanför och människor som rör sig över gränserna, söker nya liv, slår sig ned och blir en del av samhället. Med risk för att ta alla illusioner från vissa SD-företrädare kan jag avslöja en sak. Bullerbyn finns inte på riktigt. Bullerbyn har aldrig funnits. Den är en saga. Tänker vi efter inser vi att Sverige aldrig har varit så enhetligt. Sverige har haft klasskillnader, konflikter mellan grupper och delar av landet. Sverige har haft in- och utvandring, och medborgare har kommit till eller lämnat. Sverige har alltid varit en del av världen och så kommer det att förbli. Men klassklyftorna har i dag fått en extra dimension, nämligen etnicitet. Det innebär att man som utlandsfödd löper större risk att bli arbetslös, sjuk eller fattig än en svenskfödd. Alliansens politik ökar dessa klyftor, och deras så kallade integrationspolitik går ut på att hänvisa utlandsfödda till låglöneyrken. Precis som Bullerbyn är en saga är även Sverigedemokraternas bild av invandringen fri fantasi, fast mörk och skrämmande. SD målar upp en bild av invandrare som grupp utan nyanser, historia eller kulturella skillnader. Där är alla invandrare lika - religiösa extremister och skadliga för samhället. I SD:s trångsynta värld är invandringen hotet mot Bullerbyidyllen. Vi ställs mot dem, och alla andra konflikter göms undan. Herr talman! Vi i Vänsterpartiet ser att ur mångfald, förändring, konflikter och influenser skapas nya idéer och ett levande samhälle som fortsätter att utvecklas och leva. Det svenska samhället ska vara ett samhälle som tar intryck, drar ifrån och lägger till, aldrig stelt och färdigt utan alltid i rörelse. Men för att utlandsfödda ska kunna bli en del av samhället krävs att samhället öppnar sig och erbjuder vägar in. Det absolut viktigaste för att skapa integration är en helt annan bostads-, utbildnings- och arbetsmarknadspolitik än Alliansen erbjuder. Vi måste bygga bra och billiga bostäder i blandade former. Vi måste skapa likvärdiga skolor som inte segregerar och sorterar. Och vi måste ha en politik för full sysselsättning som gäller oavsett varifrån man kommer. En lyckad integration förutsätter en stark generell välfärd av hög kvalitet tillsammans med kamp mot rasism och diskriminering. Det innebär ytterligare fokus på diskrimineringsområdet så att inte okunskap och rasism får råda när arbetsgivare ska nyanställa. Därför bör man till exempel i större utsträckning arbeta med kravprofiler när man tillsätter tjänster. Utgiftsområde 13 handlar till viss del om hur man skapar ett samhälle där vi tar till vara de människor som kommer hit till Sverige - hur man skapar förutsättningar för nya medborgare att leva, bo, arbeta och utbildas på samma villkor som de som redan lever här. Det innebär att nyanlända måste ges förutsättningar för att vara en del av samhället och ta del av alla dess rättigheter och skyldigheter. Och den enskilt viktigaste förutsättningen för detta är språket. Alliansen vill ge en individuell sfi-bonus till dem som klarar av språkstudierna. Det är ett synsätt som markerar misstro till nyanländas vilja att lära sig svenska. Dessutom avslöjar det en okunskap om hur olika bakgrund de nyanlända har. Vissa har redan tillägnat sig flera språk i livet och lägger enkelt till svenskan. Andra är ännu inte läskunniga och måste börja från början med bokstäver och ljud för att få skriv- och läskunskap. Förra veckan hade jag förmånen att få hälsa på hos Livstycket i Tensta, någonting som jag verkligen kan rekommendera. Där arbetar man framgångsrikt med att lära utlandsfödda kvinnor just att läsa och skriva, eller som de säger i det projekt som drivs just nu: Vi dricker te och lär oss bokstaven E. För denna grupp ännu ej läskunniga kvinnor krävs helt andra inlärningsmetoder än för högutbildade. Genom att varva praktiskt arbete med läsning blir det svenska språket levande. Gemensamt för kvinnorna är att de gärna vill lära sig svenska men att de behöver andra metoder för att kunna göra det. Detta kan gälla uppskattningsvis 30 procent av alla sfi-elever. Därför krävs olika typer av sfi-undervisning för olika grupper. Framför allt krävs det satsningar på att förbättra och förstärka sfi-undervisningen så att alla oavsett bakgrund får de verktyg som de behöver för att vara med i samhället. Det behövs alltså många fler livstycken i Sverige. Vänsterpartiet föreslår tillsammans med De rödgröna att pengarna från sfi-bonusen går till att stärka sfi genom en kvalitetssatsning. Herr talman! Sverige är i dag ett mycket segregerat samhälle där människor med olika bakgrund bor åtskilda, går i skola åtskilda och även till viss del arbetar åtskilda. De flesta svenskfödda vet hur viktigt det är att ha kontakter för att få sitt första jobb. Ett segregerat samhälle har få mötesplatser där till exempel nyanlända har möjlighet att skapa kontakter för att få arbete eller att ta del av samhället i övrigt. Ett segregerat samhälle skapar dessutom okunskap om andras livsvillkor, perspektiv och åsikter, och okunskap föder rädsla. I dagens så kallade integrationsdebatt är de utlandsfödda i fokus. Men integration rör alla i samhället så att vi kan skapa ett jämlikt och rättvist samhälle där alla har lika mycket makt över samhället och sitt eget liv. De mest segregerade områdena i dag är rika villaområden i storstädernas utkanter. För att medverka till att bryta segregeringen vill vi lagstifta om att samtliga kommuner är skyldiga att hjälpa till vid flyktingmottagande. Dagens modell där vissa kommuner smiter från sitt ansvar och inte tar emot nyanlända flyktingar är inte hållbar. Vänsterpartiet är motståndare till regeringens satsning på etableringslotsar. I sin iver att leka affär på alla tänkbara områden har regeringen tidigare infört jobbcoacher med resultatet att oseriösa aktörer släpps in på området och kvaliteten blivit mycket varierande till höga kostnader. Nu föreslår man samma sak för gruppen nyanlända. Här förväntas människor som just anlänt till Sverige välja mellan olika aktörer och därefter komma ut i arbete. Vi som vet hur svårt det är att bara välja elbolag kan även föreställa oss hur svårt det är att i ett helt nytt land och med helt nya förutsättningar jämföra olika lotsar. Risken är överhängande att det inte blir något egentligt val. Dessutom finns det risk att satsningen leder endast tillfälliga och osäkra jobb och inte till en helhetsplanering för den enskilda. Risken för tillfälliga och kortvariga lösningar ökar i och med att ersättningen till lotsen är mycket låg i början och ger utdelning först när den nyanlända får ett jobb. Tillsammans med De rödgröna vill vi i Vänsterpartiet i stället att samtliga nyanlända ska ha rätt till en individuell etableringsplan. Etableringen på arbetsmarknaden ska vara Arbetsförmedlingens ansvar. Där är det även viktigt att vi i sammanhanget inte glömmer bort den viktiga sociala etableringen som även krävs för grupper som inte omedelbart ska ut på arbetsmarknaden, till exempel äldre eller föräldralediga. Herr talman! Vänsterpartiets politik på området integration ska ses som en helhet. På utgiftsområde 13 hade vi i vårt ursprungliga rödgröna förslag en utgiftsminskning på etableringslotsar och sfi som ersattes på andra utgiftsområden. Men eftersom ramarna för det rödgröna förslaget har fallit kommer vi inte att delta i beslut på detta område. Jag yrkar bifall till reservation 1. I detta anförande instämde Josefin Brink (V).</p>
  </text>
  <text anf_video_id="eid755301" beteckning="2010/11:33-35" datatyp="anforande" datum="2010-12-13 13:26:08" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413332" id="eid755301" intressent_id="00000000-0000-0000-0000-000000000000" klockslag="13:26:08" kon="" nummer="35" parent_id="deb29297" parti="Sd" rm="2010/11" sekunder="221" systemdatum="2022-08-05 15:30:04" talare="Sven-Olof Sällström (Sd)" typ="speech" video_id="deb29297" video_url="deb29297#2796" voteringspunkt="">
    <p>Herr talman! Christina Höj Larsen har rätt i att Bullerbyn aldrig har existerat. Däremot har det existerat en vettig invandringspolitik i Sverige. I århundraden har människor flyttat till Sverige, och de har behövts i det svenska samhället. På 50-, 60- och 70-talen hade vi en arbetskraftsinvandring som behövdes för den svenska industrin. Det var människor som kom till Sverige och tillförde någonting, och de behövdes här. Men från den nödvändiga arbetskraftsinvandringen har vi övergått till någonting helt annat. Vi har övergått till en asyl- och anhöriginvandring som har inneburit att endast 5 procent av dem som har kommit till Sverige under de senaste 30 åren har haft skyddsbehov. De övriga 95 procenten har fått uppehållstillstånd i Sverige av andra orsaker. Det har skapat stora slitningar och problem i det svenska samhället, och där bär Vänsterpartiet ett stort ansvar därför att ni tillsammans med Socialdemokraterna och till viss del med Alliansen har varit med och skapat dessa utanförskapsområden genom den politik som ni har bedrivit i 30 år. Sverigedemokraterna har aldrig genom ett enda beslut i denna kammare eller i någon annan politisk församling i Sverige varit med och fattat beslut som har bidragit till de problem som vi i dag har i de svenska utanförskapsområdena, men det har ni, Christina Höj Larsen. Sedan pratar du om värderingar, människosyn och liknande. Jag vet inte om du vet vem jag är, om du känner mig, om du kan bedöma hur vi Sverigedemokrater är som människor och om du vet vilka värderingar vi har. Det tror jag inte. Jag tror därför att också du ska akta dig för att ta sådana ord i din mun. Vänsterpartiet vill tvinga kommuner att ta emot nyanlända. Man vill tvinga kommuner att bli som de socialdemokratiska och vänsterpartistiska exempelkommunerna Södertälje och Malmö, och exemplen avskräcker. Låt kommunerna själva bestämma om de har förutsättningar att ta emot nyanlända eller inte!</p>
  </text>
  <text anf_video_id="eid755305" beteckning="2010/11:33-36" datatyp="anforande" datum="2010-12-13 13:28:20" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413333" id="eid755305" intressent_id="00000000-0000-0000-0000-000000000000" klockslag="13:28:20" kon="" nummer="36" parent_id="deb29297" parti="V" rm="2010/11" sekunder="281" systemdatum="2022-08-05 15:30:07" talare="Christina Höj Larsen (V)" typ="speech" video_id="deb29297" video_url="deb29297#2928" voteringspunkt="">
    <p>Herr talman! Nej, jag känner inte Sven-Olof Sällström, och jag uttalar mig egentligen inte om din personliga övertygelse. Men jag uttalar mig med rätta om Sverigedemokraternas politik, och vi är här för att diskutera just politik. Där kan jag med rätta säga vad jag tycker om Sverigedemokraternas politik som är en politik som handlar om att hela tiden öka motsättningarna mellan grupperna. Det säger jag. Det är inget personligt, det är Sverigedemokraternas politik. När det gäller kommunernas ansvar att ta emot flyktingar tycker jag att det är rimligt att det inte ska vara bara några få kommuner som tar emot flyktingar utan att det faktiskt blir fler som gemensamt tar detta ansvar. Jag tror att alla som lever i dessa kommuner som just nu tar emot flyktingar kan vittna om att det behövs fler som delar detta ansvar. När det gäller Vänsterpartiets ansvar för den politik som har förts de senaste 30 åren, eller vad du sade, är det klart att vi har haft en del av det ansvaret - och det tar vi gärna på oss. Vi är inte nöjda med samhället som det ser ut, vare sig med klassklyftor eller annat.</p>
  </text>
  <text anf_video_id="eid755309" beteckning="2010/11:33-37" datatyp="anforande" datum="2010-12-13 13:30:00" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413334" id="eid755309" intressent_id="00000000-0000-0000-0000-000000000000" klockslag="13:30:00" kon="" nummer="37" parent_id="deb29297" parti="Sd" rm="2010/11" sekunder="181" systemdatum="2022-08-05 15:30:10" talare="Sven-Olof Sällström (Sd)" typ="speech" video_id="deb29297" video_url="deb29297#3028" voteringspunkt="">
    <p>Herr talman! Christina Höj Larsen låter igen påskina att Sverigedemokraterna har någonting att göra med det utanförskap, de motsättningar och de problem som vi har i dagens svenska samhälle. Men det stämmer ju inte. Det är inte med sanningen överensstämmande. Sverigedemokraterna har inte i den här församlingen eller i några andra politiska församlingar här i landet varit med om att fatta några som helst politiska beslut som har skapat dagens situation. Men det har ni, Christina Höj Larsen. Ni i Västerpartiet har varit med om att fatta de beslut som har gett dagens situation. Det ansvaret kommer ni inte undan. När det återigen gäller kommunernas ansvar för att ta emot nyanlända eller inte är det så, precis som jag sade i mitt inledningsanförande, att invandringen inte får vara större än att det går att motivera samhällsekonomiskt, arbetsmarknadsmässigt, socialt eller humanistiskt. I dag fallerar det på alla fyra punkter. Där bär ni ett stort ansvar, och det ansvaret måste ni börja ta. Det är många av era väljare som sitter ute i utanförskapsområdena som i dag inte kommer in på arbetsmarknaden och inte kommer in i det svenska samhället, just på grund av den politik som ni har bedrivit tillsammans med andra partier. Det ansvaret kan ni inte dra er undan. Ta ansvaret och förändra politiken!</p>
  </text>
  <text anf_video_id="eid755313" beteckning="2010/11:33-38" datatyp="anforande" datum="2010-12-13 13:31:32" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413335" id="eid755313" intressent_id="00000000-0000-0000-0000-000000000000" klockslag="13:31:32" kon="" nummer="38" parent_id="deb29297" parti="V" rm="2010/11" sekunder="221" systemdatum="2022-08-05 15:30:12" talare="Christina Höj Larsen (V)" typ="speech" video_id="deb29297" video_url="deb29297#3120" voteringspunkt="">
    <p>Herr talman! Sverigedemokraternas enskilt enda punkt i politiken är att minska invandringen. Jag tror att alla här i kammaren är smärtsamt medvetna om att det är däri er politik består. Vi i Vänsterpartiet tycker inte att arbetslösheten, klassklyftorna och segregationen beror på invandringen, utan det beror på att det inte har förts en politik som skapar ett jämlikt samhälle. Ni sätter ständigt likhetstecken mellan sociala problem och invandringen. Vi ställer inte upp på den politiken. Det är ingen hemlighet. När det sedan gäller era förslag för att minska invandringen nämns ofta 100 000 invandrare per år. Det är mycket svårt att följa med i hur det skulle vara möjligt. Huvuddelen av dessa 100 000 är faktiskt svenskar som återvänder till Sverige. Därutöver är det en ganska stor andel EU-medborgare och nordiska medborgare. När vi då kommer till sakens kärna säger ni att det egentligen endast ska vara personer enligt Genèvekonventionen som ska ha skyddsskäl. Det är en otroligt begränsad grupp. Där ryms inte ens personer som flyr från krig eller tortyr. Det skulle innebära att vi slopade våra åtaganden till exempel enligt tortyrkonventionen. Det är fullständigt vansinnigt och absolut ingenting som vi kan ställa upp på. Det säger jag med stolthet och glädje absolut nej till.</p>
  </text>
  <text anf_video_id="eid755317" beteckning="2010/11:33-39" datatyp="anforande" datum="2010-12-13 13:33:45" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413336" id="eid755317" intressent_id="00000000-0000-0000-0000-000000000000" klockslag="13:33:45" kon="" nummer="39" parent_id="deb29297" parti="M" rm="2010/11" sekunder="510" systemdatum="2022-08-05 15:30:14" talare="Hanif Bali (M)" typ="speech" video_id="deb29297" video_url="deb29297#3253" voteringspunkt="">
    <p>Herr talman! Länge har Sveriges syn på integration och politiken i Sverige handlat om att ta hand om människor: Det är synd om dem. som kommer hit, och det är klart att vi ska ta hand om dem. Denna dumsnällhet och omhändertagandementalitet har sett till att människor hamnar i ett utanförskap, utan egenmakt och inte känner sig som en del av Sverige. Länge har vi också pratat om, och pratar ännu, om segregation i termer av svenskar och invandrare. Men det vi kan konstatera efter den 30-åriga integrationspolitik som har förts i denna församling och i kommuner och landsting är att den även har segregerat människor med liknande bakgrund. Vi har fått ett Sverige där svensken och invandraren som går av vid stationen i Solna på tunnelbanans blå linje har mindre gemensamt än med den landsman som åker vidare mot Husby och Akalla. De som orkat och varit kapabla har skaffat sig jobb, hopp och framtid i Sverige, men en alltför stor del har inte orkat och inte varit kapabla utan förpassats i utanförskap. Det är läge att inse att vi inte kan skylla problemen på att Sverige har för många invandrare, där kommun efter kommun bevisar att de trots att mer än en tredjedel av invånarna i många av kommunerna har invandrarbakgrund har lyckats få alla i arbete och lyckats se till att bryta integrationsproblemen. Dessa kommuner visar att det går, att man kan vara med, göra rätt för sig och delta i det svenska samhällslivet. Var ligger problemet då? Det är läge att inse att det inte finns ett samband mellan invandrare och utanförskap. Det finns endast ett samband mellan dåliga politiker, dålig politik och utanförskap. Makthavare men också medborgare måste på något sätt inse att integration inte är exotiska folkdanser och kryddstark mat i Folkets Hus. Det handlar inte om att invandrare i Sverige bara är missförstådda, behöver träffas lite, träffa kommuntjänstemännen och sjunga We shall overcome och Kumbaya , så vips är problemen borta. Integration handlar om att människor finner sin plats i Sverige och börjar älska detta land. Integration handlar om att vi får makt över vår egen vardag. Integration handlar om en sak: Det handlar om arbete. Det är på jobbet vi finner en social gemenskap som är bortom etnicitet och religion. Det är på jobbet vi får en inkomst som ger oss makten att göra resan från betongen till villan, vovven och Volvon. Det är med den visionen vi genomför den största förändringen i svensk integrationspolitik på 30 år. Nu är det inte längre bidragslinjen som gäller, utan nu är det arbetslinjen. Därför får Arbetsförmedlingen nu ansvaret att se till att man gör rätt för sig när man kommer till detta möjligheternas land. Herr talman! Vi måste våga ställa krav på människor som inte orkar ställa krav på sig själva. Många gånger har vi alla varit i en situation där man konfronteras med en utmaning, när allt känns jobbigt och man bara vill åka hem och göra ingenting. Det kan vara ett prov i skolan eller en tuff arbetsuppgift. Då får man fråga sig om man vill ha en vän som säger: Äsch, strunta i det där! Du har det ju så jobbigt. Åk hem! Slipp det! Eller vill man ha en vän som tar en i kragen och säger att man kan och måste, att man klarar det och att allt kommer att bli fantastiskt? Vi måste välja vilken vän Sverige ska bli. Ska vi bli den vännen som tycker synd om en och låter en passiviseras? Eller ska vi vara den vännen som bryr sig om en och ser till att man lär sig språket och tar ett jobb? Vilken vän är snällast, och vilken vän bör Sverige vara? En viktig del i att få ett arbete men också att identifieras som svensk ligger i språket. Jag vet själv hur det är när jag träffar till och med främlingsfientliga. Då snackar jag om riktigt främlingsfientliga, medlemmar i organisationer med bokstavsförkortningar som är för hemska att uttalas här i kammaren. De är redo att göra hur många undantag som helst för en bara för att man pratar svenska korrekt. När man lär sig ett språk, till exempel franska eller engelska, har man som mål att kunna tala så perfekt som möjligt med så bra uttal som möjligt. Men länge har vi haft synen att det är okej att bryta lite bara för att man kommer från ett annat land, att det är okej att inte prata perfekt svenska för att man kommer från ett annat land. Herr talman! Jag ska ta ett exempel. Det är som att vi här i riksdagen skulle lära oss engelska men inte den engelska alla andra pratar utan riksdagsengelska, som är gångbar bara i Riksdagshuset. Då kan vi gå omkring här och prata riksdagsengelska med varandra. Det är den här verkligheten som är verklighet i dagens utbildning i svenska för invandrare. Det är en svenska som inte är gångbar på arbetsmarknaden. Vilken vän vill du ha då? Vill du ha den vän som ser till att du försöker lära dig språket och korrigerar dig om du råkar säga fel, eller vill du ha den vän som säger: Äsch, strunta i det, du som har det så jobbigt - åk hem och skippa det? Vilken vän är snällast? Vilken vän bör Sverige vara? Det är därför vi i Alliansen är den snällaste men också den starkaste kraften i Sverige som ser till att Sverige håller ihop och är ett Sverige som inte accepterar att man väljer att sitta vid sidan av samhället. Vi älskar Sverige, och Sverige mår bäst när Sverige jobbar. Därför yrkar jag bifall till förslaget i betänkandet AU1. (Applåder)</p>
  </text>
  <text anf_video_id="eid755321" beteckning="2010/11:33-40" datatyp="anforande" datum="2010-12-13 13:40:47" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413337" id="eid755321" intressent_id="00000000-0000-0000-0000-000000000000" klockslag="13:40:47" kon="" nummer="40" parent_id="deb29297" parti="Sd" rm="2010/11" sekunder="202" systemdatum="2022-08-05 15:30:17" talare="Sven-Olof Sällström (Sd)" typ="speech" video_id="deb29297" video_url="deb29297#3675" voteringspunkt="">
    <p>Herr talman! Jag måste börja med att säga att det är uppfriskande att här i kammaren få höra ett anförande om integrationspolitik som inte kommer från en sverigedemokrat men där jag kan ställa mig bakom det mesta - men inte allt - av det som sägs. Däremot får jag inte riktigt ihop er politik i Alliansen. I och för sig väljer ni nu att i stället för att skicka nyanlända till socialkontoret skicka dem till Arbetsförmedlingen. Men i en situation där man skapar 100 000 nya jobb under en mandatperiod samtidigt som det blir nästan 300 000 nya människor, då skapas mer utanförskap, mer problem och mer segregation. Nu när ni har chansen, varför tar ni då inte tag i de grundläggande problemen? Begränsa anhörig- och asylinvandringen från de 45 000-50 000 som det är i dag och gör en 90-procentig sänkning, och ge dem som har asylskäl och har skyddsbehov - inte bara dem som är kvotflyktingar utan har verkliga skyddsbehov - möjlighet att stanna i landet! När vi sedan har en situation där vi ekonomiskt, arbetsmarknadsmässigt, humanistiskt och socialt har möjlighet att ta emot fler än så, då får vi överväga det. Men er politik är lite grann som att utrusta skattebetalarna med större öskar och be dem att ösa fortare. Men hålen i skrovet består. Skattebetalarna kommer till slut att överge er båt.</p>
  </text>
  <text anf_video_id="eid755325" beteckning="2010/11:33-41" datatyp="anforande" datum="2010-12-13 13:42:41" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413338" id="eid755325" intressent_id="00000000-0000-0000-0000-000000000000" klockslag="13:42:41" kon="" nummer="41" parent_id="deb29297" parti="M" rm="2010/11" sekunder="206" systemdatum="2022-08-05 15:30:19" talare="Hanif Bali (M)" typ="speech" video_id="deb29297" video_url="deb29297#3789" voteringspunkt="">
    <p>Herr talman! Jag blir väldigt glad när jag hör människor bry sig om skattebetalarna. Jag tycker oftast att politiker inte bryr sig så mycket om skattebetalarna. Jag tänkte just därför berätta en historia om där jag kommer ifrån, nämligen Solna. Det är den kommun som bryr sig mest om skattebetalarnas pengar, där vi har lägst skatt, men också en av de kommuner som tar emot mest ensamkommande flyktingbarn och tar emot väldigt många invandrare och där mer än en tredjedel av dem i kommunen är utrikes födda eller har invandrarbakgrund. Där lyckas vi kombinera låg arbetslöshet och låg andel människor som går på försörjningsstöd med hög invandring. Hur vi lyckas med det är ungefär den modell som vi nu genomför, genom att se till att människor hamnar i arbete. Det vi gör är inte så himla svårt. Vi ser till att människor kan språket och får en arbetslivserfarenhet. Efter det gör vi ingenting. 95 procent hamnar i egen försörjning efter två år. Jämför det med rikssnittet på sju år! Det är en väldigt enkel metod för hur man får människor i arbete. Att få människor i arbete handlar om att se till att de får en arbetslivserfarenhet och att de matchas mot det som krävs på arbetsmarknaden. Men du vill diskutera migrationspolitik. Absolut! Det jag undrar över med er migrationspolitik - jag har faktiskt läst ert invandringspolitiska handlingsprogram - är att ni vill ta emot kvotflyktingar, och i bemärkelsen att ni vill ta emot kvotflyktingar vill ni inte ha någon integrationspolitik. Jag undrar: Vilket flyktingläger är det ni har hittat där alla redan kan svenska och alla redan har bra arbetslivserfarenhet och är perfekt matchade för det svenska samhället? Jag vill hitta det flyktinglägret. Det vore mycket intressant att besöka detta svenska flyktingläger gömt någonstans i världen.</p>
  </text>
  <text anf_video_id="eid755329" beteckning="2010/11:33-42" datatyp="anforande" datum="2010-12-13 13:44:39" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413339" id="eid755329" intressent_id="00000000-0000-0000-0000-000000000000" klockslag="13:44:39" kon="" nummer="42" parent_id="deb29297" parti="Sd" rm="2010/11" sekunder="206" systemdatum="2022-08-05 15:30:22" talare="Sven-Olof Sällström (Sd)" typ="speech" video_id="deb29297" video_url="deb29297#3907" voteringspunkt="">
    <p>Herr talman! Hanif Bali beskriver inte verkligheten och våra politiska program som de ser ut. Självklart behöver vi svenskundervisning för dem som kommer hit. Självklart behöver vi ett mottagande. Nedskärningarna i till exempel vår budgetmotion motsvaras av de 90-procentiga nedskärningar i mottagandet som vi har gjort. Men vi har inte skurit ned anslagen med 90 procent utan med 70 procent i genomsnitt. Det är en annan sak. Självklart måste man lära sig språket när man kommer hit. På den punkten är vi helt överens. Och självklart behöver man bli en del av samhället. Man behöver lära sig de svenska värderingarna och vad som kännetecknar en människa som lever i ett fritt, öppet, demokratiskt samhälle i västvärlden i dag. Där råder det inga motsättningar. Jag har själv bott i Solna kommun under en viss tid av mitt liv. Det går inte att komma ifrån att Solna har ett speciellt läge, ett citynära läge med kanske inte alla de problem och utmaningar som många andra områden och kommuner i Sverige. Det är inte riktigt jämförbart, och det tror jag också att Hanif Bali är medveten om. Men om man jämför Solna med många andra kommuner, till exempel Södertälje och Malmö, är det klart att det sticker ut, för ni har väl ungefär samma befolkningsstruktur men helt andra resultat. Det måste jag erkänna. Ni har möjlighet att ta tag i situationen nu och begränsa anhörig- och asylinvandringen till en nivå som svenska skattebetalare och svenska folket klarar av och som inte minst de som redan sitter i utanförskapsområdena klarar av, för att de ska ha en möjlighet att komma in. Ni koncentrerar er väldigt mycket på nyanlända men glömmer bort alla de som sitter i utanförskapsområdena. Vilken hjälp ska de få, de som har varit i Sverige i 5, 10, 15 eller 20 år och inte lärt sig språket och inte kommit in på arbetsmarknaden? Vilken hjälp har ni till dem? Vilka besked ger ni dem när ni satsar alla era resurser på de nyanlända?</p>
  </text>
  <text anf_video_id="eid755333" beteckning="2010/11:33-43" datatyp="anforande" datum="2010-12-13 13:46:37" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413340" id="eid755333" intressent_id="00000000-0000-0000-0000-000000000000" klockslag="13:46:37" kon="" nummer="43" parent_id="deb29297" parti="M" rm="2010/11" sekunder="282" systemdatum="2022-08-05 15:31:47" talare="Hanif Bali (M)" typ="speech" video_id="deb29297" video_url="deb29297#4025" voteringspunkt="">
    <p>Herr talman! Vi behöver absolut göra något åt dem som varit i utanförskap länge. Regeringen har lagt fram många åtgärder för att få in långtidsarbetslösa i arbete. Men det kan vi diskutera en annan gång, för det kanske inte främst har att göra med just budgetområdet för integration av nyanlända. Jag vill poängtera: Vi i Solna är inte unika - verkligen inte. Om vi verkligen är så citynära, det vill säga nära Stockholm, hur kommer det sig att vi är bättre än Stockholm, om det är så väldigt bra att vara nära Stockholm? Om vi verkligen är så unika, hur kommer det sig att vår grannkommun - som ligger fem minuters promenad från oss och som har varit socialdemokratiskt styrd längre än till och med sedan Sovjets grundande - har dubbelt så hög arbetslöshet bland invandrare som Solna? Hur kommer det sig? Det går inte bara att skylla på att det är en diskriminering. Det kan knappast vara så att samtliga företagare i Stockholm samlades i någon bastuklubb liksom och sade: Nu anställer vi bara invandrare från Solna och inte från Sundbyberg. Det handlar om att vi har en politik som ser till att människor får den språkutveckling som krävs och den arbetslivserfarenhet som krävs för att hamna i arbete. Det är just den politiken som vi genomför nationellt. Därför är jag mycket glad över att vi genomför detta, för det kommer att leda till att fler människor hamnar i arbete och fler människor hamnar i social gemenskap som är bortom etnicitet och bortom religion. Det handlar om att man hamnar i en social gemenskap i arbetet och är med och gör rätt för sig och bidrar till Sveriges välfärd.</p>
  </text>
  <text anf_video_id="eid755337" beteckning="2010/11:33-44" datatyp="anforande" datum="2010-12-13 13:48:29" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413341" id="eid755337" intressent_id="00000000-0000-0000-0000-000000000000" klockslag="13:48:29" kon="" nummer="44" parent_id="deb29297" parti="S" rm="2010/11" sekunder="264" systemdatum="2022-08-05 15:31:49" talare="Maria Stenberg (S)" typ="speech" video_id="deb29297" video_url="deb29297#4137" voteringspunkt="">
    <p>Herr talman! Jag kunde inte låta bli att undra vilken sfi-utbildning som Hanif Bali menade. Säkert varierar kvaliteten på sfi-undervisningen rätt kraftigt. Men i talarstolen fick Hanif Bali det att låta som om den sfi-utbildning som bedrivs runt om i Sverige är fullständigt värdelös. Jag har besökt en hel del sfi-klasser runt om i Norrbotten, som är min valkrets. Ett av problemen är att en del av de människor som kommer till Sverige och deltar i sfi-utbildningen har en bakgrund med mycket låg utbildning med sig från sitt hemland och kanske också en hel del traumatiska händelser som gör att man inte lär sig så fort eller så lätt, medan vissa av oss mer eller mindre har språköron. Jag undrar vilken sfi-utbildning som du hänvisade till. Jag tror att den är mycket varierad över landet. Man gör det lätt för sig om man sågar all sfi-undervisning jäms med fotknölarna.</p>
  </text>
  <text anf_video_id="eid755341" beteckning="2010/11:33-45" datatyp="anforande" datum="2010-12-13 13:49:51" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413342" id="eid755341" intressent_id="00000000-0000-0000-0000-000000000000" klockslag="13:49:51" kon="" nummer="45" parent_id="deb29297" parti="M" rm="2010/11" sekunder="276" systemdatum="2022-08-05 15:31:51" talare="Hanif Bali (M)" typ="speech" video_id="deb29297" video_url="deb29297#4219" voteringspunkt="">
    <p>Herr talman! Det har jag inte gjort. Som du märkte, Maria Stenberg, berättade jag i mitt anförande också om de bra kommunerna, som sköter sig. Men vi kan inte frångå det faktum att det finns kommuner som absolut missköter sin integrationspolitik. Det kan vi inte förneka. Det vore verklighetsfrånvänt. Jag kan dra ett personligt exempel. Jag kom hit som ensamkommande flyktingbarn när jag var tre år gammal. Jag har bott i de flesta delar av Sverige. Jag har bott i tolv olika familjer, och förutom en familj var det bara invandrarfamiljer. Jag har föräldrar, som har gått igenom en sfi-utbildning, som jag inte kunde kommunicera med på svenska. Det är egentligen en rätt bisarr situation, och det tyder på att sfi inte fungerar. Tidigare, när vi tog över under den förra mandatperioden, var behörighetsgraden för sfi-lärare bara 10 procent, hos svensklärarna. Skulle vi låta våra barn gå i en sådan skola? Nej, förmodligen inte. Och tänk vilken pedagogisk insats det krävs för att få en vuxen människa att lära sig ett nytt språk. Det krävs en stor pedagogisk insats. Jag tänker inte dra mig för att kritisera dem som inte sköter sin sfi-undervisning. Sedan är jag glad över att man i Norrbotten, där du kommer ifrån, sköter sin sfi-utbildning. Det är jättebra. Men vi kan inte förneka att det finns ställen där man missköter sina utbildningar, och det måste vi göra någonting åt.</p>
  </text>
  <text anf_video_id="eid755345" beteckning="2010/11:33-46" datatyp="anforande" datum="2010-12-13 13:51:25" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413343" id="eid755345" intressent_id="00000000-0000-0000-0000-000000000000" klockslag="13:51:25" kon="" nummer="46" parent_id="deb29297" parti="S" rm="2010/11" sekunder="182" systemdatum="2022-08-05 15:31:54" talare="Maria Stenberg (S)" typ="speech" video_id="deb29297" video_url="deb29297#4313" voteringspunkt="">
    <p>Herr talman! Nej, men vi delar bilden av att livet och samhället inte ser likadant ut i bostadsområden eller städer eller landsändar, utan det är väldigt varierande förutsättningar. Då kommer jag till nästa fråga. Den gäller den genom tiderna största reformen, etableringslotsarna. Det är jättebra att man ska få en individuell etableringsplan när man är nyanländ i Sverige. Men återigen, ett jobb är lösningen på väldigt många saker här i livet. Det handlar om att försörja sig och arbetskamrater och allt det. Det var vi överens om. Men när man kommer till Sverige handlar det också om, tror jag, att det finns ett samhälle och en samhällsstruktur som kanske i mångt och mycket är lite ogenomträngbara. Eftersom jag kommer från Norrbotten tar jag exempel därifrån. Det är etableringslotsar som i möjligaste mån kanske är någon månad i någon kommun som faktiskt har flyktingmottagande. Då funderar man lite grann över hur det i praktiska verkligheten ska fungera med de här etableringslotsarna. De kanske är där bara en gång per månad. Det är många saker som man säkert ska gå igenom. Det handlar om skola, sjukvård, barnomsorg, bank och allt det som vi oftast tar för givet. Då uppstår en fråga, eftersom introduktionen till ett jobb för nyanlända är så lång. Den största reformen genom tiderna slutar ju efter två år. Vad ska hända då?</p>
  </text>
  <text anf_video_id="eid755349" beteckning="2010/11:33-47" datatyp="anforande" datum="2010-12-13 13:52:59" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413344" id="eid755349" intressent_id="00000000-0000-0000-0000-000000000000" klockslag="13:52:59" kon="" nummer="47" parent_id="deb29297" parti="M" rm="2010/11" sekunder="198" systemdatum="2022-08-05 15:31:57" talare="Hanif Bali (M)" typ="speech" video_id="deb29297" video_url="deb29297#4407" voteringspunkt="">
    <p>Herr talman! Det är en praktisk, så att säga, erfarenhet man har i kommuner som sköter sin integrationspolitik, att det bara krävs ungefär två år för en människa att få sitt första arbete. Det krävs inte sju eller tio som det tar i vissa socialdemokratiska kommuner. Det krävs bara två år. Vi ser att i borgerliga kommuner som har genomfört den här reformen med etableringslotsar på lokalt plan har 95 procent egen försörjning inom två år. Det här är en rimlig metod för att få folk i arbete. Det handlar om människor som har ett brett kontaktnät, som vet var arbetsplatserna är, som vet vilka arbeten som står till förfogande och som vet vilken erfarenhet och vilken matchning som krävs. De kan se till att människor hamnar i arbete. De kan se till att människor hamnar i ett arbete där de behövs och där de kommer att stanna. Det är en logisk slutsats. Er bild är att Arbetsförmedlingens handläggare är så pass allvetande att vi kan låta allting skötas av dem. Den bilden delar jag inte. Vi måste få in perspektiv utifrån. Vi måste få in folk som har kontakt med arbetslivet och se till att människor hamnar i arbete. Detta är jag absolut stolt över. Och det är väldigt bra. Det är med denna erfarenhet som den borgerliga regeringen genomför den här stora reformen. Men det du pratar om som är den största reformen, som jag refererade till som den historiskt största reformen, är att Arbetsförmedlingen tar hand om integrationen och anpassningen till det svenska samhället. Det är inte kommunerna som gör det. Det har inte med lotsarna att göra. Lotsarna är en del av detta.</p>
  </text>
  <text anf_video_id="eid755353" beteckning="2010/11:33-48" datatyp="anforande" datum="2010-12-13 13:54:49" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413345" id="eid755353" intressent_id="00000000-0000-0000-0000-000000000000" klockslag="13:54:49" kon="" nummer="48" parent_id="deb29297" parti="Mp" rm="2010/11" sekunder="204" systemdatum="2022-08-05 15:31:59" talare="Mehmet Kaplan (Mp)" typ="speech" video_id="deb29297" video_url="deb29297#4517" voteringspunkt="">
    <p>Herr talman! Tack så mycket, Hanif Bali, för anförandet! Det går att instämma i mycket av det du säger när det gäller just språkutbildningen, språkets vikt och hur man kan vara funktionell i ett samhälle. Det är oerhört viktigt. Det gäller också kopplingen till att språket utgör en grund för att man ska kunna ta i princip vilket arbete som helst utifrån den utbildningsbakgrund man har. En sak skulle jag dock vilja fråga dig, Hanif Bali. När man har gjort allting rätt, när man har gått igenom sfi eller för den delen grundskolan och gymnasiet och byggt på med olika utbildningar på högskolenivå, kanske till och med två högskoleutbildningar, och har ett bättre språk än vad både du och jag har - det handlar alltså om språkmelodin och intonationerna - kommer man till det ögonblick då man börjar söka arbete efter arbete efter arbete. Man sorteras bort av många olika skäl. Jag kommer inte att gå in på detaljer, för det finns många olika skäl till att man kan hamna vid sidan av. Om man är etnisk svensk kan man diskrimineras på grund av funktionshinder, på grund av att man är kvinna, på grund av sexuell läggning och så vidare. Av de här orsakerna kan man diskrimineras även om man har en annan etnisk bakgrund. Men utöver det kan det också vara andra skäl. Vad har ditt parti tänkt göra när det gäller de här frågorna? Det undrar jag utöver att jag faktiskt håller med dig om att språket är viktigt.</p>
  </text>
  <text anf_video_id="eid755357" beteckning="2010/11:33-49" datatyp="anforande" datum="2010-12-13 13:56:45" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413346" id="eid755357" intressent_id="00000000-0000-0000-0000-000000000000" klockslag="13:56:45" kon="" nummer="49" parent_id="deb29297" parti="M" rm="2010/11" sekunder="224" systemdatum="2022-08-05 15:32:01" talare="Hanif Bali (M)" typ="speech" video_id="deb29297" video_url="deb29297#4633" voteringspunkt="">
    <p>Herr talman! Det du pratar om, Mehmet Kaplan, är diskriminering, och diskriminering har vi lagar mot. Jag vet att du tidigare pratade om hur du i justitieutskottet har jobbat med sådana frågor. Vi ser inga större skillnader i budgetposterna för diskrimineringsåtgärder mellan våra partier. De rödgröna och Alliansen har samma förslag till jämställdhetsåtgärder och diskrimineringsåtgärder. Det är ingen större skiljelinje mellan oss där. Därför ser jag också att diskriminering som sker på grund av etnisk bakgrund etcetera självklart ska stävjas. Det ska inte vara acceptabelt. Men jag är väldigt oroad över att vi endast skyller på diskrimineringen när det gäller att invandrare är så pass överrepresenterade i arbetslöshetsstatistiken. Jag vill inte att vi hamnar i den fällan, för vi ser det här klart och tydligt i kommuner som ligger bredvid varandra men som har helt olika politik. De ligger i samma arbetsmarknadsregion - människor söker samma jobb. Man ser att den ena kommunen klarar sig bättre medan den andra klarar sig sämre, trots att det är samma socioekonomiska bakgrund. Då kan det handla om hundraprocentig förändring. Diskriminering sker, och den ska motarbetas. Men låt oss inte förlora fokus! Det här handlar i slutändan om arbetsmarknadspolitiska åtgärder, alltså om att se till att arbetsmarknaden fungerar väl, att människor har en bra matchning och ett bra språk, så att de hamnar i arbete. Sverige är nämligen mycket öppnare än det ibland framställs i diskrimineringsdebatten. Företagare är inte så inskränkta som många vill göra gällande. Jag vet att Sven-Olof Sällström själv har anställt otroligt många. Trots att många vill ge honom ett dåligt epitet, så att säga, har han berättat för mig att han själv anställer, och då är det en person som företräder Sverigedemokraterna.</p>
  </text>
  <text anf_video_id="eid755361" beteckning="2010/11:33-50" datatyp="anforande" datum="2010-12-13 13:59:01" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413347" id="eid755361" intressent_id="00000000-0000-0000-0000-000000000000" klockslag="13:59:01" kon="" nummer="50" parent_id="deb29297" parti="Mp" rm="2010/11" sekunder="210" systemdatum="2022-08-05 15:32:03" talare="Mehmet Kaplan (Mp)" typ="speech" video_id="deb29297" video_url="deb29297#4769" voteringspunkt="">
    <p>Herr talman! Det var intressant. När det gäller den grundläggande idén om hur vi håller ihop samhället och hur vi ser till att människor får möjlighet att utvecklas och att utveckla tror jag inte att vi egentligen står särskilt långt ifrån varandra. Däremot är det ett problem när man gör det hela till en diskrimineringsdiskussion eller en diskrimineringsdebatt eller en fråga om att människor eventuellt inte kan eller, framför allt, inte vill lära sig språket. Då tror jag att vi börjar skjuta över skulden på dem som skulden egentligen inte hör hemma hos. Det är en skuldbeläggningspolitik som utgår från att det finns människor som inte vill lära sig ett nytt språk. Det är en ingång. En annan ingång, som jag egentligen skulle vilja ställa en fråga om till Hanif Bali, är idén om ett samhälle som vi försöker hålla ihop, som vi tillsammans skapar oavsett bakgrund, oavsett idé om på vilket sätt vi kan göra oss till fullo representanter för det goda i samhället. När jag ställde frågan tidigare sade Hanif Bali att vi gör ungefär likadana satsningar i likadana områden. Vad mer är det som Moderaterna ska göra tillsammans med sina samarbetspartier när det gäller integrationsfrågorna? Problemet ligger i grunden och skvalpar kring en enda viktig fråga som gör att det finns ytterlighetsidéer och tankar för att försöka slita samhället itu. Då är frågan: Vad är det som ska göras? Ska man kopiera Solnamodellen till alla andra kommuner i Sverige? Hur lång tid kommer detta att ta? Vad är det för resultat vi kommer att se?</p>
  </text>
  <text anf_video_id="eid755365" beteckning="2010/11:33-51" datatyp="anforande" datum="2010-12-13 14:01:03" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413348" id="eid755365" intressent_id="00000000-0000-0000-0000-000000000000" klockslag="14:01:03" kon="" nummer="51" parent_id="deb29297" parti="M" rm="2010/11" sekunder="206" systemdatum="2022-08-05 15:32:06" talare="Hanif Bali (M)" typ="speech" video_id="deb29297" video_url="deb29297#4891" voteringspunkt="">
    <p>Herr talman! Vi genomför det som står i propositionen, och det är att vi ser till att Arbetsförmedlingen får ansvar för att upprätta en etableringsplan. Man lär sig språket, man får den samhällsintroduktion och den arbetslivsutbildning som krävs, man får den matchning som behöver skapas och man hamnar i arbete fort. Det är det som är planen. Det är rätt likt Solnamodellen, inte till punkt och pricka, men det är den reformen vi genomför. Jag skulle vilja bemöta det här med skuldbeläggning som du pratade om. Det handlar inte om skuldbeläggning. Jag tycker att man i samhällsdebatten ofta förväxlar eget ansvar med skuldbeläggning. Det handlar inte alls om skuldbeläggning. Det handlar om att människor ska inse att det är deras eget ansvar att se till att man går upp på morgonen och går till sfi-undervisningen, att det är deras eget ansvar att man gör sitt yttersta för att integreras i samhället. Det är dit vi vill komma. Ingen i denna kammare kan på något sätt lägga fram ett förslag som tvingar människor som inte vill ta eget ansvar för att integrera sig. Det går inte, det är fysiskt omöjligt. Vi kan inte ha en sådan övertro på politiken och tro att det är möjligt. I slutändan handlar det om att poängtera för människor att det är deras eget ansvar att se till att de blir en del av Sverige. Politiken kan, absolut, skapa förutsättningar, vägar och verktyg, men i slutändan är det du själv som måste ta upp det här verktyget och gå den där vägen. Därför vill jag poängtera att eget ansvar är en bärande och viktig del i integrationspolitiken. Det är just därför vi genomför de reformer som vi genomför.</p>
  </text>
  <text anf_video_id="eid755369" beteckning="2010/11:33-52" datatyp="anforande" datum="2010-12-13 14:03:01" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2413349" id="eid755369" intressent_id="00000000-0000-0000-0000-000000000000" klockslag="14:03:01" kon="" nummer="52" parent_id="deb29297" parti="Fp" rm="2010/11" sekunder="914" systemdatum="2022-08-05 15:32:08" talare="Hans Backman (Fp)" typ="speech" video_id="deb29297" video_url="deb29297#5009" voteringspunkt="">
    <p>Herr talman! Jag ska börja med att yrka bifall till förslaget i betänkandet AU1 om integration och jämställdhet. Jobb och svenska är nycklarna in i samhället. Det är de allra flesta överens om. Sverige är och ska vara ett öppet och tolerant samhälle. Det har gjort vårt land rikare, och vi liberaler är stolta över att vi har tagit vårt solidariska ansvar och givit människor som flytt undan förföljelse en fristad. Att integration är viktig framgår av en undersökning gjord av nationalekonomen Andreas Hatzigeorgiou som har visat att 12 000 fler utlandsfödda i Sverige innebär att vår export ökar med ungefär 7 miljarder kronor och att vart femte nyetablerat företag i Sverige startas av en utlandsfödd person. Men samtidigt som många kommit till vårt land och har lyckats ska vi vara tydliga med att vi har stora integrationsutmaningar. Därför genomfördes den 1 december en etableringsreform som innebär en stor förändring av vår integrationspolitik. Fokus är på jobb och kunskaper i svenska. De allra flesta kommuner i Sverige har tecknat avtal med Migrationsverket om att ta emot flyktingar, skyddsbehövande och deras anhöriga. För en del län innebär flyktingmottagandet att befolkningsnettot kan hållas uppe. I Gävleborg, som jag kommer ifrån, och Uppsala län, som ligger nära, uppgick mottagandet totalt under 2009 till 1 783 personer. Det är människor som har sökt en tryggare framtid för sig och sin familj i Sverige och som inget hellre vill än arbeta och bidra. Den stora utmaningen handlar om att det tar för lång tid för den nyanlända att komma i arbete och klara egen försörjning. Efter tre år i landet är det endast 30 procent som har ett arbete. Det vittnar om stora problem i organisationen av mottagandet och organiseringen av den första tiden i Sverige. Den modell för mottagande av nyanlända som vi har haft under lång tid har inte fungerat. Därför lägger vi nu om mottagandet. Valfrihet, individuellt utformade insatser och fler aktörer är viktiga delar i den nya reformen. Men vi behöver också förändra synen på dem som kommer till Sverige. Det är inte en enhetlig grupp utan enskilda individer som behöver professionellt stöd för att så snabbt som möjligt komma in i samhället för att kunna lära sig svenska, etablera sig på arbetsmarknaden och ta del av de möjligheter, rättigheter och skyldigheter som gäller i Sverige. Därför utgår reformen från individens behov men betonar också individens ansvar för sin egen framtid. Herr talman! De viktigaste delarna i etableringsreformen är: Nr 1: I stället för att tas emot av socialtjänsten ska nyanlända från dag ett mötas av insatser för arbete. Därför får Arbetsförmedlingen ta över samordningsansvaret från kommunerna när det gäller de insatser som ska leda till jobb och egen försörjning. Här är det viktigt att påpeka att kommunerna även fortsättningsvis kommer att ha viktiga uppgifter i flyktingmottagandet och nyanländas etablering, till exempel ansvaret för sfi och annan vuxenutbildning, bostadsförsörjning och insatser för barn och unga samt ansvaret för att erbjuda nyanlända samhällsorientering. Nr 2: Det kommer att bli individuella insatser från dag ett. Kort efter det att den nyanlände beviljats uppehållstillstånd träffar hon eller han Arbetsförmedlingen för ett etableringssamtal. Frågor om var i landet den nyanländes kompetens efterfrågas och hur vägen till arbete ser ut diskuteras för att tidigt matcha bostad och arbetsmarknad. Utifrån samtalet görs en skräddarsydd etableringsplan med individuella insatser. Nr 3: Arbetslinjen är tydlig i det nya systemet. Etableringsersättningen är individuell och utgår när den nyanlände aktivt deltar i insatserna. För att få full ersättning ska den nyanlände delta i svenskundervisning och andra insatser som föreskrivs i etableringsplanen. Den individuellt utformade ersättningen kan leda till en förbättrad jämställdhet genom att ersättningen inte påverkas av andra inkomster i hushållet. Det är möjligt att arbeta vid sidan av insatserna utan att ersättningen minskas. Nr 4: En etableringslots införs för att stödja den nyanlände under den första tiden i Sverige. Ersättning till lotsen är resultatbaserad, vilket innebär att lotsen har ett intresse av att den nyanlände så snabbt som möjligt kommer i arbete och kan försörja sig själv. Till sist nr 5: Samhällsorientering införs som en obligatorisk del av de nyanländas etablering. Den ska ge grundläggande förståelse för det svenska samhället, hur det fungerar och vad det innebär att leva och bo i Sverige. Herr talman! Många nyanlända berövas i dag möjligheten att känna delaktighet och bli en del av det nya samhället. Frågan som i dag ställs till den nyanlända är: Hur kan vi hjälpa? Med ett perspektivskifte bör frågan vara: Hur vill du bidra? Därför utgår reformen från individens vilja, delaktighet och ansvar för sin framtid. Det är dags att gå från omhändertagande till delaktighet. Jag vet att när vi lyckas med detta kan vi i Sverige göra underverk. Det är så Sverige är byggt - genom att vara ett öppet samhälle där vi tillsammans med våra styrkor och olika förmågor har byggt det här landet. Så kommer vi att göra även i framtiden om vi lyckas på ett bra sätt med detta. Jag kan nämna att under de närmaste 15 åren beräknas arbetskraften i Gävleborgs län minska med 12 700 personer. Under nästa år beräknas minskningen bli ca 700 personer. Det spår Arbetsförmedlingen i en färsk rapport som handlar om den så kallade generationsväxlingen. Med färre i arbetskraften ökar risken för brist på arbetskraft på många av våra arbetsplatser i länet. Här pekar man på olika sätt att hantera problemet från Arbetsförmedlingens sida. Ett sätt skulle vara att en större andel av kvinnorna kom ut på arbetsmarknaden. En annan så kallad arbetskraftsreserv finns förstås bland de utrikes födda. Många av de utrikes födda har långa studier med sig från sina hemländer. Det är utbildningar som skulle kunna översättas i en så kallad validering. Detta konstaterar Arbetsförmedlingen som en viktig del i vårt framtida samhällsbygge. Den etableringsreform som vi nu genomför och som jag tror och hoppas mycket på är en del i att möta den stora samhällsutmaning vi har i Sverige. För att komma in på delen jämställdhet i betänkandet, herr talman, vill jag säga att Alliansen i utskottet ställer sig bakom regeringens satsningar och ambitioner i jämställdhetspolitiken. Regeringens särskilda jämställdhetssatsning under förra mandatperioden innebär en kraftig resursförstärkning för denna del av politiken. En rad viktiga reformer har genomförts för att skapa förutsättningar för jämställdhet mellan kvinnor och män, och vi välkomnar förstås det fortsatta reformarbete som nu har påbörjats under denna mandatperiod. Det är viktigt att påskynda utvecklingsarbetet inom området, som är strategiskt viktigt. Det är viktigt för att kvinnor och män ska ha samma makt att forma samhället och sina liv. Alliansen noterar att Sverigedemokraterna i sitt förslag till jämställdhetspolitik ställer sig kritiska till genusteori och andra, som de uttrycker det, verklighetsfrånvända politiska teorier. Men vi vill understryka att genusteori är en vetenskapligt grundad kunskap som representerar ett eget kunskapsfält. Vid de svenska universiteten och högskolorna finns genusperspektivet företrätt på ett stort antal kurser inom de flesta ämnesområden. Genusforskning bedrivs dels som ett eget ämne, dels integrerat i andra ämnen. Därtill kan nämnas att det internationella intresset för såväl svensk genusforskning som svensk jämställdhetspolitik är stort. Det som har åstadkommits hittills har gett Sverige en stark position inom jämställdhetsområdet. Intresset för och efterfrågan på våra kunskaper och lösningar är stort. Sverige har ett förtroendekapital internationellt att förvalta men också att utveckla. Dessa positiva signaler får många av företrädarna från vårt eget utskott, arbetsmarknadsutskottet, höra när de är ute på internationella möten som tar upp just området jämställdhet. Det är många som är intresserade av Sverige och positiva till det vi gör. Samtidigt finns det förstås mycket mer att göra även i Sverige, för detta är ett långsiktigt arbete. Genusteori och den genusforskning som bedrivs är verkligen inte någon verklighetsfrånvänd politik, politisk teori eller något allmänt tyckande. Kvinnors lika rättigheter och jämställdhet mellan könen finns dessutom reglerat i en rad internationella konventioner, däribland konventionen om avskaffande av all slags diskriminering av kvinnor - den så kallade Cedaw. Vi står bakom denna politik som har som mål att kvinnor och män ska ha samma makt att forma samhället och sina egna liv. Alla delar av regeringens jämställdhetspolitik är viktiga. Det är inte en långsiktig och ansvarsfull politik att byta ut lösryckta delar och ensidigt satsa på dessa. Jämställdhetspolitiken är en sammanhängande helhet. Vi instämmer med regeringen om att det mot bakgrund av den kunskap man har fått och de erfarenheter man har gjort inom ramen för regeringens jämställdhetssatsning är viktigt att säkra hållbarheten enligt de åtgärder som redan har genomförts. Grundläggande i detta arbete är att stärka jämställdhetsintegrering som strategi så att förändringsarbetet integreras i ordinarie strukturer. Verksamheter ska få förutsättningar för att resultaten ska bli just bestående. Arbetet med att bekämpa mäns våld mot kvinnor, hedersrelaterat våld och förtryck och våld i samkönade relationer har fått en fortsatt hög prioritet. Jämställdhet på arbetsmarknaden, lika möjligheter i skolan och rätten till hälsa och omsorg på lika villkor är andra områden som kräver fortsatta insatser. Genom att regeringen tillför jämställdhetspolitiken extra medel för innevarande mandatperiod kan ett fortsatt aktivt utvecklingsarbete bedrivas inom prioriterade områden. Alliansen vill betona vikten av samlade insatser. Genom att ta ett samlat grepp på dessa samhällsproblem möjliggörs verkligt genomgripande förändringar. När det gäller frågan om mäns våld mot kvinnor, hedersrelaterat våld och förtryck samt våld i samkönade relationer instämmer vi i regeringens syn att mäns våld mot kvinnor är ett omfattande problem som berör alla i samhället, såväl kvinnor som män. Mäns fysiska, sexuella och psykiska våld mot utsatta kvinnor är ett allvarligt hinder för jämställdhet och kvinnors fulla åtnjutande av mänskliga rättigheter. Vi kan konstatera att regeringens handlingsplan för att bekämpa mäns våld mot kvinnor, hedersrelaterat våld och förtryck samt våld i samkönade relationer har mynnat ut i ett femtiotal åtgärder inom en rad centrala områden. Jag vill också nämna att i den utvärdering av handlingsplanen som har gjorts av Brottsförebyggande rådet konstateras att åtgärderna har bidragit till en kvalitetshöjning av arbetet med att motverka mäns våld mot kvinnor. Arbetet måste förstås få fortsätta. Alliansen noterar också att socialtjänstlagen har stärkts för att tydliggöra kommunernas ansvar att ge stöd och hjälp till kvinnor och barn som har utsatts för våld. Vidare har Socialstyrelsen fått ett särskilt uppdrag av regeringen att se över socialtjänstens och hälso- och sjukvårdens insatser och arbete med offer för hedersrelaterat våld och förtryck inklusive barn och unga som blir gifta mot sin vilja. Uppdraget ska rapporteras i februari 2011. Rikspolisstyrelsen har genomfört omfattande utbildningsinsatser för att stärka polisens kompetens för brott som rör mäns våld mot kvinnor och hedersrelaterat våld och förtryck. Skolverket har ett uppdrag att genomföra utbildningar för skolledare om hur skolor kan arbeta med dessa frågor. Till sist, herr talman, noterar vi i frågan om tvångsgifte att regeringen har tillkallat en särskild utredare som har i uppdrag att göra en översyn av lagstiftningen vad gäller just tvångsäktenskap. Utredaren ska redovisa sitt betänkande senast i maj 2012. I och med detta kan det konstateras att det bedrivs ett viktigt arbete på området. Det har delvis gjorts möjligt på grund av de förstärkta resurserna till jämställhetspolitiken. (Applåder)</p>
  </text>
  <text anf_video_id="eid755373" beteckning="2010/11:33-53" datatyp="anforande" datum="2010-12-13 14:16:47" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691459" id="eid755373" intressent_id="00000000-0000-0000-0000-000000000000" klockslag="14:16:47" kon="" nummer="53" parent_id="deb29297" parti="Sd" rm="2010/11" sekunder="245" systemdatum="2022-08-05 15:31:00" talare="Sven-Olof Sällström (Sd)" typ="speech" video_id="deb29297" video_url="deb29297#5835" voteringspunkt="">
    <p>Herr talman! Visst är det så, Hans Backman, att med en större befolkning och invandring till Sverige skapas nya arbetstillfällen. Det är självklart så att det skapas små företag. Det skapas behov av arbetstillfällen i offentlig förvaltning och liknande. Men är det då positivt för samhällsutvecklingen och för samhällsekonomin? Det är inte säkert, Hans Backman. Om man tittar på en studie från Centrum för arbetsmarknadspolitisk forskning i Växjö som kom för ganska precis ett år sedan och nationalekonomen Jan Ekbergs rapport visar de att för att få en samhällsekonomisk positiv effekt med en invandring måste man inte bara få samma sysselsättningsgrad som hos den befolkning vi redan har i landet. Man måste också ha samma genomsnittsinkomst. Om man inte får dessa två parametrar får man ingen positiv samhällsekonomisk vinst av en ytterligare invandring. När man har samma sysselsättningsgrad och samma genomsnittsinkomst som majoritetsbefolkningen tar det ändå upp till fem år att över huvud taget få någon positiv effekt. Med en invandring beräknad på 168 000 individer tog det alltså fem år, och då hade man en positiv effekt på statsbudgeten med 0,1 procent. Det är så verkligheten ser ut. Sedan kan man visst påstå att det skapas arbetstillfällen av invandring. Det gör det. Men det täcker inte kostnaderna, Hans Backman. Det är det som är problemet med er politik. Jag välkomnar att regeringen satsar när det gäller mäns våld mot kvinnor. Det är bra. Jag tycker särskilt om det du tryckte på om satsningen mot hedersrelaterat våld. Det ställer vi oss självfallet bakom. När det gäller genusforskningen är detta ett ämnesområde i Sverige i dag som genomsyras av politisk retorik mer än adekvata forskningsresultat och adekvat forskningsmetodik.</p>
  </text>
  <text anf_video_id="eid755377" beteckning="2010/11:33-54" datatyp="anforande" datum="2010-12-13 14:19:23" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691521" id="eid755377" intressent_id="00000000-0000-0000-0000-000000000000" klockslag="14:19:23" kon="" nummer="54" parent_id="deb29297" parti="Fp" rm="2010/11" sekunder="195" systemdatum="2022-08-05 15:31:02" talare="Hans Backman (Fp)" typ="speech" video_id="deb29297" video_url="deb29297#5991" voteringspunkt="">
    <p>Herr talman! När det gäller de ekonomiska effekterna av invandring får man väl ändå säga att när man historiskt sett tittar på hur Sverige har byggts upp från 60-talet och framåt var detta uppenbarligen en god del av vår utveckling. Vi kunde ta till oss många människor som ville komma hit och jobba med de jobb som fanns. Att vi har en utmaning framför oss tror jag att vi är överens om. Vi har en demografi i Sverige där många 40-talister närmar sig pensionsåldern. Det är en stor utmaning. Vi talade om Solna tidigare. Själv kommer jag från Hofors. Där har vi många äldre som snart lämnar arbetsmarknaden. Hur ska vi klara utmaningen att ta hand om våra gamla och hjälpa våra barn på dagis om vi inte får tillräckligt med arbetskraft och personer i arbetsför ålder? Här kan invandringen vara en viktig delkomponent. Jag tror också att det kommer att vara samhällsekonomiskt lönsamt. Från nationalekonomiskt håll har vi fått veta att med 12 000 fler utlandsfödda ökar Sveriges export med ungefär 7 miljarder kronor. Det är mycket pengar. Jag tror att detta på sikt ger en bra effekt om man samtidigt lyckas med att få de nyanlända i arbete genom att låta dem läsa svenska språket. Vad gäller genusteori och genusforskning är vi internationellt väl ansedda. Min tolkning är att det bedrivs mycket bra forskning inom detta område. Sverige är framstående på jämställdhetsområdet, men vi ska självklart göra mer. Jag delar inte Sven-Olof Sällströms bedömning utan tror att det är viktig forskning som behöver bedrivas även framdeles.</p>
  </text>
  <text anf_video_id="eid755381" beteckning="2010/11:33-55" datatyp="anforande" datum="2010-12-13 14:21:09" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691566" id="eid755381" intressent_id="00000000-0000-0000-0000-000000000000" klockslag="14:21:09" kon="" nummer="55" parent_id="deb29297" parti="Sd" rm="2010/11" sekunder="199" systemdatum="2022-08-05 15:31:04" talare="Sven-Olof Sällström (Sd)" typ="speech" video_id="deb29297" video_url="deb29297#6097" voteringspunkt="">
    <p>Herr talman! Det var intressant att Hans Backman vet mer än man gör på Centrum för arbetsmarknadspolitisk som har till uppgift att studera just dessa effekter på arbetsmarknaden. Hans Backman kanske inte är medveten om att 34,5 procent av 40-talisterna fortfarande är sysselsatta. Här inräknas också de som är över 65 år. En tredjedel av 40-talisterna är alltså fortfarande sysselsatta medan resten har gått i pension. Svenskt Näringsliv räknar med att ungefär en tredjedel av dem som fortfarande är sysselsatta kommer att ersättas när de avgår. Det blir få jobb kvar, och samtidigt har vi över 700 000 människor inskrivna på Arbetsförmedlingen. 40-talisterna kommer inte att innebära någon revolutionerande omvälvning i den svenska arbetslöshetsstatistiken. Det har ni kunnat använda som argument i 20 år, men det argumentet funkar inte längre. Ni måste byta argument. Vad gäller genusforskning använder man den forskning som passar. Hjärnforskaren Annica Dahlström är världsledande på området, men hennes forskning göms undan i Sverige i dag eftersom den inte passar in i den genusteoretiska mallen. Det är ett faktum. Jag har ett exempel på en man i mitt hemlän Jämtland som fick sparken. Han ledde pappagrupper inom landstinget och skulle tala om genusforskning. Han begärde fram adekvata forskningsresultat för att backa upp budskapet, men det fanns inte. I stället fick han fick sluta. Där har vi ett problem.</p>
  </text>
  <text anf_video_id="eid755385" beteckning="2010/11:33-56" datatyp="anforande" datum="2010-12-13 14:22:59" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691628" id="eid755385" intressent_id="00000000-0000-0000-0000-000000000000" klockslag="14:22:59" kon="" nummer="56" parent_id="deb29297" parti="Fp" rm="2010/11" sekunder="199" systemdatum="2022-08-05 15:31:07" talare="Hans Backman (Fp)" typ="speech" video_id="deb29297" video_url="deb29297#6207" voteringspunkt="">
    <p>Herr talman! Det sista exemplet tyder på hur viktigt det är att vi har ett aktivt arbete mot diskriminering, för det lät som ett tydligt fall av diskriminering. Det är upprörande om man inte får föra fram sina åsikter på sin arbetsplats. Som med all forskning är det viktigt att man tar till sig det som är bra och relevant. Ambitionen hos inte minst vår jämställdhetsminister är att utvärdera vilken forskning som är viktig för oss inom politiken att gå vidare med. Det får vi bedöma så småningom. Vad gäller 40-talisterna är Sacoekonomen Gunnar Wetterberg är tydlig med att detta är en jätteutmaning. Sven-Olof Sällström nämnde ett antal tredjedelar, men det återstår många 40-talister. Det föddes många då. Jag är fullt övertygad om att vi kommer att ha ett stort behov av att alla som bor i Sverige kan komma i arbete och att det kan ske genom goda insatser i utbildningssystemet. Vi behöver också människor som vill komma till Sverige för att jobba och verka i vårt land. Det kommer nog att bli en viss konkurrens om arbetskraftsinvandrarna, och de kommer att välja de länder som har bra integrationspolitik, som ger möjlighet att lära språket och som har en välkomnande attityd på arbetsmarknaden. Här är etableringsreformen en viktig del, och jag tror på den. Vi får fortsätta att debattera detta i kammaren, men jag tror att verkligheten så småningom kommer att tala för de ståndpunkter som vi i Alliansen har.</p>
  </text>
  <text anf_video_id="eid755389" beteckning="2010/11:33-57" datatyp="anforande" datum="2010-12-13 14:24:50" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691671" id="eid755389" intressent_id="00000000-0000-0000-0000-000000000000" klockslag="14:24:50" kon="" nummer="57" parent_id="deb29297" parti="Mp" rm="2010/11" sekunder="222" systemdatum="2022-08-05 15:31:09" talare="Mehmet Kaplan (Mp)" typ="speech" video_id="deb29297" video_url="deb29297#6318" voteringspunkt="">
    <p>Herr talman! Jag har en fråga till Hans Backman när det gäller arbetet för jämställdhet. Regeringen tog bort kravet på att företag med fler än tio anställda ska upprätta jämställdhetsplaner, vilket jag tog upp i mitt anförande. Tanken var väl att det skulle bli lite mindre byråkrati för småföretagare. Det var också tanken från början när man satte gränsen vid tio anställda. Riktigt små företagare skulle inte behöva jobba med denna fråga på det sättet. Vi vet dock att även småföretagare jobbar för jämställdhet och brinner för frågorna. Ibland kan insatser vara bra och leda till jämställdhet utan att man upprättar en plan. När man lyfte bort kravet på företag med fler än 10 anställda och sade att det bara var företag med fler än 25 anställda som behöver upprätta jämställdhetsplaner och handlingsplan för jämställda löner vet jag inte om man sköt över målet. Dessutom talade Hans Backman vitt och brett om satsningarna. Vad är det för resultat ni förväntar er? Kommer målet med idén om ett bättre samhälle med mer jämställdhet att kunna uppfyllas om man tar bort denna typ av testbänkar eller sätt att agera på som gör att frågan lyfts upp? Ibland tjänar frågan på att synliggöras. Även om det finns många som gör bra insatser utan planer och direktiv torde det vara viktigt att staten har denna typ av idéer.</p>
  </text>
  <text anf_video_id="eid755393" beteckning="2010/11:33-58" datatyp="anforande" datum="2010-12-13 14:27:04" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691736" id="eid755393" intressent_id="00000000-0000-0000-0000-000000000000" klockslag="14:27:04" kon="" nummer="58" parent_id="deb29297" parti="Fp" rm="2010/11" sekunder="196" systemdatum="2022-08-05 15:31:12" talare="Hans Backman (Fp)" typ="speech" video_id="deb29297" video_url="deb29297#6452" voteringspunkt="">
    <p>Herr talman! Det är en viktig fråga som Mehmet Kaplan tar upp. Jag tror att vi sakta men säkert arbetar oss mot att uppnå ett jämställt samhälle. Det finns positiva signaler om att löneskillnaderna mellan män och kvinnor minskar, om än alltför sakta. Det jobb man gör på förskolor och andra ställen där man gör personalen medveten om att den ska behandla killar och tjejer på samma sätt ända från start är viktigt och har en långsiktig effekt, vilket man märkt på de förskolor som jobbar så. Jämställdhetsarbete är stort och komplext, men jag är övertygad om att vi är på rätt väg. Visst önskar man att det skulle gå snabbare. Jag har själv två döttrar, så jag vill att det ska gå jättesnabbt. Det här med jämställdhetsplanerna får man vara beredd att utvärdera. Man får titta på hur det blir i praktiken för företag med färre än 25 anställda när de inte har kravet på sig. Som Mehmet Kaplan sade görs mycket av det viktiga arbetet på jämställdhetsområdet frivilligt av företagen på plats. Det är lättare att göra dessa saker genom mun-mot-mun-metoden, det vill säga prata med varandra, på ett mindre företag än på ett större. Vi har höjt gränsen för att vi har en tro på att man ska kunna hantera detta på företag med upp till 25 anställda med det regelverk som nu finns. Jag är dock fullt beredd på att detta måste följas upp och ses över. Arbetsmiljöverket kan titta på en del av det som en arbetsmiljöfråga, till exempel när det gäller hur det är med jämställdheten mellan män och kvinnor i dessa företag.</p>
  </text>
  <text anf_video_id="eid755397" beteckning="2010/11:33-59" datatyp="anforande" datum="2010-12-13 14:28:53" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691779" id="eid755397" intressent_id="00000000-0000-0000-0000-000000000000" klockslag="14:28:53" kon="" nummer="59" parent_id="deb29297" parti="Mp" rm="2010/11" sekunder="199" systemdatum="2022-08-05 15:31:15" talare="Mehmet Kaplan (Mp)" typ="speech" video_id="deb29297" video_url="deb29297#6561" voteringspunkt="">
    <p>Herr talman! Det där var ena delen av min fråga. Låt mig ge en siffra på hur många företag som plötsligt inte behövde göra det här, i alla fall inte på papperet. Det handlar om 21 000 företag, vilket är en ganska stor siffra. Även om några av dem ändå gör detta viktiga arbete har det en viktig symbolverkan. Nåväl, vi får se. Det gläder mig dock att vi har lyhörda representanter för de partier som utgör regeringsunderlaget. Den andra frågan handlar om jämställda löner. Där har staten en viktig roll eftersom vi har myndigheter som är arbetsgivare. Många människor är anställda i den statliga förvaltningen. Även där ser det illa ut när det gäller jämställda löner. Som jag har tolkat det när jag har tittat tillbaka på föregående mandatperiod och de skrivelser vi har att ta ställning till syns det inte särskilt tydligt hur man kommer att verka för jämställda löner. Det kanske är en parallellfråga, men man har inte lagt fram några förslag när det gäller kvotering till bolagsstyrelser. Man tycker att det vore fel att göra det. Det finns ett antal sådana punkter. Jag ska inte ta upp dem, men finns det några idéer om hur man ska verka för jämställda löner? Har man några som helst idéer och hur tänker Folkpartiet när det gäller detta?</p>
  </text>
  <text anf_video_id="eid755401" beteckning="2010/11:33-60" datatyp="anforande" datum="2010-12-13 14:30:44" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691846" id="eid755401" intressent_id="00000000-0000-0000-0000-000000000000" klockslag="14:30:44" kon="" nummer="60" parent_id="deb29297" parti="Fp" rm="2010/11" sekunder="764" systemdatum="2022-08-05 15:31:17" talare="Hans Backman (Fp)" typ="speech" video_id="deb29297" video_url="deb29297#6672" voteringspunkt="">
    <p>Herr talman! När det gäller kvotering till bolagsstyrelser finns det ett antal olika viljor och tankar. Vi tycker att det är bättre att man bildar opinion för att det är bra och viktigt att ta in kvinnor i bolagsstyrelser. Jag är benägen att tro att det är den bästa vägen att gå. Lönebildningen är en fråga för arbetsgivarna och fackföreningarna. Man måste på den kanten jobba hårt för det som de allra flesta vill, nämligen minska löneskillnaderna. Det är inte politikens sak att lägga sig i lönebildningen. Det finns många goda fackliga företrädare och arbetsgivarföreträdare som har en bra dialog. Jag hoppas att de ska se det rimliga i jämställda löner. Enligt den svenska modellen, som vi alla står bakom, måste vi ge arbetsmarknadens parter uppdraget att ordna med lönebildningen.</p>
  </text>
  <text anf_video_id="eid759856" beteckning="2010/11:33-61" datatyp="anforande" datum="2010-12-13 14:31:58" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691891" id="eid759856" intressent_id="00000000-0000-0000-0000-000000000000" klockslag="14:31:58" kon="" nummer="61" parent_id="deb29297" parti="C" rm="2010/11" sekunder="690" systemdatum="2022-08-05 15:31:19" talare="Abir Al-Sahlani (C)" typ="speech" video_id="deb29297" video_url="deb29297#6746" voteringspunkt="">
    <p>Herr talman! Sedan i lördags har jag haft svårt att tänka en hel tanke fullt ut eller ens sova. Jag har varit sömnlös sedan i lördags. Det som hände i Stockholm har tagit mig och många andra svenskirakier hårt. Det är många minnen som kommer tillbaka. Bilbomber ska inte få förekomma vare sig i Bagdad eller i Stockholm. Jag välkomnar statsministerns uttalande att terror är ett hot mot vårt öppna samhälle. Som liberal är jag väldigt orolig för vilka konsekvenser detta kan få både för den enskilda medborgaren och för lagstiftningens utformning. Jag hoppas att vi i Sverige orkar fortsätta med vår öppenhet. Jag hoppas att vi fortsätter att visa världen att fundamentalism och terrorism motarbetas bäst med demokrati, rättsstatens principer och öppenhet. Herr talman! För mig är integration också en fråga om öppenhet. Jag ställer mig hela tiden frågan: Hur öppet är det svenska samhället för en ny medmänniska som kommit till vårt land för att söka skydd eller för att arbeta? Vi kanske är bland världens bästa demokratier. Vi är ett av världens bästa länder när det gäller mänskliga rättigheter. Men vi är inte så duktiga på att få människor att känna sig hemma och känna sig behövda i vårt land. Centerpartiet och jag är övertygade om att människor vill ta ansvar. Individer vill komma i egen försörjning. De vill ha lön. De vill inte ha bidrag. Frågan är hur vi kan skapa möjligheterna för nya svenskar att känna sig behövda och känna att vårt Sverige är också deras hem. Nyckeln till integration är arbete. Det svenska språket är dörren. Det är inga banbrytande sanningar jag kommer med. Men dessa självklara faktorer har inte tidigare avspeglat sig i den svenska politiken. Den svenska integrationspolitiken har tidigare handlat om att krama ihjäl kreativitet, kraft och aktivitet. Det är ingen given sanning att det ska behöva ta upp till åtta år för en ny svensk att komma i arbete. Det behöver inte vara så. Det borde inte vara så. I Kanada till exempel tar det bara ett år, men där pratar de ju engelska så man kan språket innan man kommer dit. Det har gjorts många framsteg och det har skett en värderingsskiftning. Instegsjobb är en sådan åtgärd. Sfi-pengen, jobb-coacher och RUT är andra. Nu kommer en mycket spännande reform med etableringslotsarna. En nyanländ får en egen lots vars uppgift är att göra precis det som ordet lots beskriver, att lotsa. Det handlar inte om att göra arbetet utan visa på de möjliga vägarna framåt och vägen till arbete. Lotsningen bygger på en individuell plan vilket jag tycker är positivt. Äntligen börjar vi se den grupp vi kallar invandrare som individer och inte som en homogen grupp som vi tidigare har uppfattat dem. Individuella planer lägger grunden till medbestämmande och ett större eget ansvar. Samtidigt blir inte den nyanlände ännu en siffra för lotsen utan en egen individ med egna förutsättningar. Etableringen har tidsramar. Det är också bra. Allt måste ha en början och ett slut. Även integrationsarbetet måste ha en sluttid och inte fortsätta i alla evighet. Den största förändringen är, som jag ser det, att mottagningen har flyttat över från Socialtjänsten till Arbetsförmedlingen. Det är en stark signal till våra nya svenskar: Du är välkommen både till det svenska samhället och till den svenska arbetsmarknaden. Självklart har varje stor reform en del utmaningar framför sig. Mindre företag kommer till en början inte att kunna agera som lotsar eftersom upphandlingen är utformad utifrån kapitalstarka aktörer. Som Centerpartist tycker jag att mindre företag också har en viktig roll att spela i integrationsarbetet. De mindre företagen kan på ett bättre sätt bidra till den sociala integrationen. Jag hoppas att man efter en första utvärdering även tittar på hur mindre aktörer och det civila samhällets organisationer kan involveras i lotsarbetet. I Kanada till exempel är många kyrkliga organisationer med i integrationsarbetet från A till Ö. De hämtar på flygplatsen när man kommer till Kanada, skjutsar till bostaden, hjälper till att hitta jobb och kanske också bidrar när det gäller att bygga upp ett socialt nätverk. Det kan vi lära oss mycket av. En annan utmaning lär bli den kommunikativa. Arbetsförmedlingen är ju inte känd för att kommunicera på bästa sätt, vare sig med medier eller med dem som är berörda av dess åtgärder. Det finns framför allt en kulturell utmaning. Socialtjänsten har under lång tid utfört det arbetet. Där finns en kunskapsbank som måste överföras till Arbetsförmedlingen på ett bra sätt så att de som är berörda av lotsverksamheten får den bästa kommunikationen och på så sätt den största effekten av åtgärden. Som jag sade tidigare är språket dörren, och arbetet nyckeln. Sfi-verksamheten måste konkurrensutsättas. Mina föräldrar läste på sfi. Det var väldigt stor skillnad på kvaliteten i de två klasser som min pappa och min mamma gick i. Det är alltför mycket beroende av vilka lärare man har. Jag tycker att vi ska kunna erbjuda en grundkvalitet i utbildningen. Barn lär sig språket mycket snabbare än föräldrarna. Det innebär att barn och tonåringar tar ett större ansvar i familjen. Det är inte rätt. Det är väldigt viktigt att föräldrarna får verktygen för att kunna fullfölja sin roll som föräldrar i ett nytt land. Dit hör också att kunna språket. År 2009 besökte jag i Helsingborg en privat aktör som kommunen upphandlat för att bedriva sfi-utbildningen. Jag blev mycket imponerad av det engagemang och helhetstänkande som den aktören hade. Man hade ett helhetstänkande, inte bara att lära sig bokstäver och att böja verb i olika tempus. I stället tänkte man utifrån den sociala situation som den enskilde befann sig i. En förälder med småbarn fick lära sig svenska mer inriktad på barn, vårdcentral och så vidare. De fick vad de behövde i sin vardag. Därför är det viktigt att införa LOV, lagen om valfrihetssystem, i alla Sveriges kommuner. Vi måste även när det gäller integrationsarbetet våga utmana traditionella metoder, börja förlita oss på nya aktörer och förnya våra arbetssätt. Många nya svenskar är duktiga entreprenörer. Tack vara Alliansregeringens många satsningar är vart femte nystartat företag i dag drivet av en utlandsfödd svensk. Men vi behöver göra mer på området. Många nya svenskar saknar kapitalhistoria i Sverige, vilket gör det omöjligt för dem att låna för att starta sin verksamhet. Det behövs särskilt riktade insatser för att stimulera entreprenörskapsandan. På så sätt skapas flera nya jobb. Det behövs många aktörer och nya tankesätt för att vi ska komma åt integrationsutmaningarna. Det är ingen lätt uppgift, men det är definitivt inte omöjligt. Centerpartiet och jag tycker att det är viktigt att vi orkar fortsätta driva arbetslinjen och öppenheten. Även om arbetet är en nyckel till integration kommer vi att behöva arbeta med den sociala integrationen. Enbart arbete kan inte få oss att känna oss hemma i ett nytt land utan det är i stället fråga om grannarna, kassörskan på Ica eller bussföraren. Även om vi lär oss grunden för ett språk i skolbänken är det i samspel med andra människor som vi lär oss berättelserna bakom språket. Det är ett ansvar både för de nyanlända och för oss som har bott här ett tag att få dem att känna sig som hemma i vårt vackra Sverige. (Applåder) I detta anförande instämde Annika Qarlsson (C).</p>
  </text>
  <text anf_video_id="eid755405" beteckning="2010/11:33-62" datatyp="anforande" datum="2010-12-13 14:42:00" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2691960" id="eid755405" intressent_id="00000000-0000-0000-0000-000000000000" klockslag="14:42:00" kon="" nummer="62" parent_id="deb29297" parti="Sd" rm="2010/11" sekunder="318" systemdatum="2022-08-05 15:31:22" talare="Sven-Olof Sällström (Sd)" typ="speech" video_id="deb29297" video_url="deb29297#7348" voteringspunkt="">
    <p>Herr talman! Abir Al-Sahlani pratar sig varm om Kanada. Men Kanadas invandrings- och integrationspolitik skiljer sig radikalt från Sveriges, det vill säga de har inte samma flykting- och anhöriginvandring som Sverige har. De handplockar dem som ska komma till Kanada. Det innebär naturligtvis att de som kommer dit har helt andra förutsättningar att komma in på den kanadensiska arbetsmarknaden. Det är inte jämförbart, Abir Al-Sahlani. Abir Al-Sahlani pratar om grundkrav för sfi. Är Centerpartiet berett att sträcka ut kraven så långt som att det ska vara självklart för den som kommer till Sverige och får åtnjuta det skydd vi kan erbjuda i Sverige - tar del av vårt välfärdssamhälle - ska genomföra sfi, det vill säga att sfi inte ska vara frivilligt, som det fortfarande är i Alliansens förslag? Min sons mamma har också gått sfi. Hon berättade för mig att hon sju år efter genomförd sfi-utbildning - hon fick dessutom arbete efter tre månader - träffade gamla klasskamrater som gått samma utbildning på stan. De kunde inte kommunicera med henne på svenska. De bristerna i sfi-utbildningen finns fortfarande kvar i Alliansens förslag. Vi måste få mer tydlighet och ställa högre krav för etableringen på den svenska arbetsmarknaden och i det svenska samhället. Är Centerpartiet berett att stödja en sådan politik, är du beredd att stödja en sådan politik, där vi ställer högre krav på dem som kommer hit, det vill säga att för att bli en del av Sverige och få en del förmåner innebär det också att man måste ställa upp på vissa värderingar och ta till sig vissa utbildningar?</p>
  </text>
  <text anf_video_id="eid755409" beteckning="2010/11:33-63" datatyp="anforande" datum="2010-12-13 14:44:12" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692005" id="eid755409" intressent_id="00000000-0000-0000-0000-000000000000" klockslag="14:44:12" kon="" nummer="63" parent_id="deb29297" parti="C" rm="2010/11" sekunder="234" systemdatum="2022-08-05 15:33:04" talare="Abir Al-Sahlani (C)" typ="speech" video_id="deb29297" video_url="deb29297#7480" voteringspunkt="">
    <p>Herr talman! När jag pratade om Kanada menade jag även flyktingarna som kommer dit. De handplockas inte. De har samma förutsättningar som andra flyktingar. Oavsett det tar det bara ett år för dem att komma i arbete. Det handlar inte om vilka som kommer utan om det system som har byggts upp i Sverige som kramar ihjäl kreativitet och kraft hos människor. De förpassas till soffan; någon annan tar hand om och fixar. Till slut tror de det själva. Det var därför jag tog upp det exemplet. I fråga om sfi menade jag att ställa grundläggande krav på utbildningen. Innan vi har kvalitetssäkrat sfi-utbildningen känner jag inte att jag kan kräva av dem som går utbildningen att de måste ha en kunskapsnivå. Vi har inte ens kvalitetssäkrat utbildningen. Enbart 10 procent av lärarna i sfi är behöriga. Din sons mamma är precis vad jag menar med social integration. Hon hade dig. Du var den bästa skolan att gå i. Det har inte många. Hennes kompisar lärde aldrig känna en etnisk svensk som pratar bra svenska. De pratade med varandra och andra utlänningar. Där har vi ett problem. Man lär sig inte ett språk enbart via skolbänken. Det kan vara en bra start och en bra grund, men det är i samspel med andra som har språket som modersmål man lär sig ännu bättre.</p>
  </text>
  <text anf_video_id="eid755413" beteckning="2010/11:33-64" datatyp="anforande" datum="2010-12-13 14:45:50" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692074" id="eid755413" intressent_id="00000000-0000-0000-0000-000000000000" klockslag="14:45:50" kon="" nummer="64" parent_id="deb29297" parti="Sd" rm="2010/11" sekunder="136" systemdatum="2022-08-05 15:33:06" talare="Sven-Olof Sällström (Sd)" typ="speech" video_id="deb29297" video_url="deb29297#7578" voteringspunkt="">
    <p>Herr talman! När det gäller min sons mamma hade hon mig inte vid det tillfället, men hon hade kanske en annan drivkraft och vilja att förändra sig själv och sin egen situation. Det behöver man trycka mer på. Den som inte har den viljan och drivkraften behöver få kravet ställt på sig, det vill säga för att bli en del av det svenska samhället och för att få utnyttja våra förmåner ställs vissa krav. Det är här ni går fel. I Örebro finns siffror på att 10-15 procent infann sig till sfi-utbildningen. Vad är det? Seriöst! Var är resten? Ska de andra 85 procenten inte bli delaktiga i det svenska samhället? Vad ska de göra i framtiden? Om de inte har drivkraften själva måste vi våga ställa krav.</p>
  </text>
  <text anf_video_id="eid755417" beteckning="2010/11:33-65" datatyp="anforande" datum="2010-12-13 14:46:38" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692119" id="eid755417" intressent_id="00000000-0000-0000-0000-000000000000" klockslag="14:46:38" kon="" nummer="65" parent_id="deb29297" parti="C" rm="2010/11" sekunder="210" systemdatum="2022-08-05 15:33:08" talare="Abir Al-Sahlani (C)" typ="speech" video_id="deb29297" video_url="deb29297#7626" voteringspunkt="">
    <p>Herr talman! Det krav som ställs på alla människor i Sverige är att de följer våra lagar. Det innebär att vi har samma grundvärderingar och samma syn på samhället och vår gemensamma välfärd. Om man inte går sin sfi-utbildning får man minskat försörjningsstöd. Det är sammankopplat. Om man inte går på sin sfi-utbildning får man ingen inkomst att leva på. Det är också att på ett indirekt sätt ställa krav. Det finns en annan utmaning. Om människor inte kommer i arbete ser de inte en poäng i att lära sig språket. Om det bara är stängda dörrar hela tiden ser de inte en poäng med att lära sig språket. Varför ska jag göra det? Det är ingen som anställer mig ändå. Här har vi en viktig utmaning för kommunikationen. Även äldre grupper som har varit länge i Sverige och varit i utanförskap spelar en negativ roll. Vi måste bearbeta dem. Människor ska ges anledning att lära sig språket. Det handlar hela tiden om passiviseringspolitiken. Men om vi ger individer möjligheter att själva få utvecklas tror jag att många fler vill lära sig. Alla som kommer till Sverige vill lära sig. Men förändringen sker här i Sverige. Det är här folk börjar ifrågasätta om de ska lära sig svenska. Det finns ingen som kommer utifrån och säger att man inte ska lära sig svenska. Alla vill vara delaktiga. Det är meningen. De vill bygga sig ett bra liv. Men det är något som händer här. Det är fel på systemet här som ger signaler om att det inte värt att lära sig. (SVEN-OLOF SÄLLSTRÖM (SD): 15 procent vill.)</p>
  </text>
  <text anf_video_id="eid755421" beteckning="2010/11:33-66" datatyp="anforande" datum="2010-12-13 14:48:40" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692184" id="eid755421" intressent_id="00000000-0000-0000-0000-000000000000" klockslag="14:48:40" kon="" nummer="66" parent_id="deb29297" parti="Kd" rm="2010/11" sekunder="692" systemdatum="2022-08-05 15:33:11" talare="Penilla Gunther (Kd)" typ="speech" video_id="deb29297" video_url="deb29297#7748" voteringspunkt="">
    <p>Herr talman! Det här är mitt jungfruanförande. Även om det känns som om det var länge sedan jag var jungfru är jag förvisso ny i riksdagen. När man är ny i ett sammanhang handlar det om att acklimatisera sig till den kultur som råder, språket, den terminologi som finns och så vidare. I dag pratar vi just om integration. Det handlar i mångt och mycket om hur vi bemöter varandra, om hur vi bemöter människor som kommer till vårt land. Det handlar om att välja hur vi ser på människor; om vi ser honom eller henne som ett offer, någon som måste tas om hand, eller som någon som faktiskt har potential att klara sig själv och bidra till vårt gemensamma samhälle. Det finns andra sätt att bemöta människor - sätt som jag har förstått att det finns andra som väljer genom att säga: Nej, du hör inte riktigt hemma här. Du är inte som vi. Du är till och med ett hot för vårt svenska samhälle. Sven-Olof Sällström sade här förut: Vi känner dig inte riktigt. Nej, vi känner inte riktigt varandra här. Men för oss som politiker och företrädare för våra partier är det som ordspråket säger, att man bedömer trädet på dess frukt. Varje parti - om man ser varje parti som ett träd - har faktiskt frukt genom det som syns i politiken. Det kan vi inte bortse från. Man talar om att det har varit en alltför dålig integrationspolitik. Det kan jag verkligen hålla med om. Jag kommer från Trollhättan. Enligt uppgift finns människor från över 150 länder boende i den kommunen. Alla har inte kommit hit som barn, och alla har inte kommit som flyktingar och invandrare som behövt sfi. Men förvisso finns det tillräckligt många som har behövt och som fortfarande behöver stöd i svenskundervisningen. Det finns, eller har i alla fall tidigare funnits, ett behov av modersmålslärare i 50-70 språk och språkgrupper. Det är det nästan ohanterligt för en enda kommun att över huvud taget ta hand om. Varför pratar jag just om det? Är det för att det ska bli så svårt som möjligt när det gäller att ta hand om eller se människors potential? Nej, men bilden av integrationspolitiken i dag är komplex. Det gäller att kunna se till att varje människa får den undervisning i svenska språket som han eller hon behöver utifrån de förutsättningar som finns. Vi har i dag i vårt land många invandrare som kommer från länder och sammanhang där de tidigare inte ens lärt sig det egna språket i skriftlig form. Det finns också andra som man under de senaste 20 åren alltid har talat om - akademiker som kommer från andra länder och som inte fått de jobb de ska ha i det svenska samhället och så vidare. Just därför är det nu otroligt viktigt att den etableringsreform kommit till stånd som många här före mig har talat om. Jag tror verkligen på detta med att det behövs en etableringslots för varje person och varje familj som kommer hit. I nästan tio år har jag följt en familj och sett hur det inte har fungerat. Alla åtgärder behövs som på något sätt kan medföra att människor får en lots som hjälper dem inte minst genom det svenska samhällets byråkrati och att människor får relevant svenskundervisning men också en möjlighet till en bra kontakt på sin arbetsförmedling - en person som är intresserad av vad människor gjort tidigare i livet, innan de kom till Sverige. Jag har verkligen slagits av den oförståelse som visats dessa människor. Jag har själv varit med på olika myndigheter och vid olika sammanträffanden och har sett och hört hur det har fungerat. Allt som kan göras för att förbättra sådant här för människor måste ses som ett framsteg. Jag tror inte att samhället i sig, myndigheter och så vidare, kan göra allting. Därför är jag som kristdemokrat väldigt glad över att också det civila samhällets organisationer genom etableringsreformen får en chans att vara med som etableringslotsar. Jag tror nämligen att en del av integrationen också handlar om att involvera invandrarföreningar, religiösa samfund och så vidare. Jag tror inte alls på det som Sverigedemokraterna i sin reservation och i sitt budgetförslag säger om att ta bort bidragen till dessa föreningar. Tvärtom tror jag att vi just i en dialog med det civila samhällets organisationer kan öka förståelsen människor emellan. Av egen erfarenhet efter att ha bedrivit företagarrådgivning till människor av alla de slag tror jag dock att det skulle behövas en förstärkning när det gäller att också se potentialen för invandrare att starta eget företag. Många har i sina hemländer haft eget företag. Inom Almi, till exempel genom IFS, finns ett mycket bra arbete. Men jag tror att det går att göra väldigt mycket mer där. Det handlar om att ge informationen samtidigt som man ger information om att på andra sätt söka jobb. Problemet är, har jag märkt i mitt tidigare arbete, att man inte alltid förstår sig på den svenska byråkratin. Det finns tillstånd, lagar och regler för det mesta i vårt land, och så ska det kanske vara. Men att få en särskild person som guidar en genom det tror jag hade varit väldigt bra. Kan etableringslotsarna också hjälpa till med det så att man får lite bättre information från Arbetsförmedlingen kan vi säkert se fram emot att ännu fler företag startas av personer med annan bakgrund än den svenska. Arbete är bästa vägen till integration, och språket är en förutsättning. Jag håller verkligen med om det som tidigare sagts här, nämligen att det är beklagligt att det finns människor som har hoppat av sfi. Men återigen: Jag tror att det beror på att det inte varit tillräckligt bra individanpassat eller anpassat för yrkesgrupper och för att människor med bra bakgrund så att säga kunnat få den språkinlärning som behövs. Vi vet ju att det finns olika sätt att behandla språket och att lära sig språket. Någon nämnde här att sfi-undervisningen över huvud taget måste vara mer flexibel. Varför inte till exempel bedriva undervisningen på kvällstid om personen i fråga har möjlighet till arbete på dagen så att det går att dela upp dagen så att man läser svenska på kvällen och jobbar på dagen? Oerhört goda exempel nämns i Alliansens förslag om mentorprojekt där också det civila samhällets organisationer finns med. Rotary är en organisation där de ser till att vara mentorer till unga människor med invandrarbakgrund. Slutligen skulle jag vilja säga några ord om jämställdheten. Jag är väldigt glad över att de fyra delmålen så tydligt syns i vårt förslag. Det handlar om fördelning av makt och inflytande, om ekonomisk jämställdhet och om en jämn fördelning av obetalt hem- och omsorgsarbete samt om att mäns våld mot kvinnor ska upphöra. Jag tror att det går att säga väldigt mycket speciellt om det. Det gör jag gärna en annan gång, men just nu tackar jag för mig. (Applåder) I detta anförande instämde Lars-Axel Nordell (KD).</p>
  </text>
  <text anf_video_id="eid755425" beteckning="2010/11:33-67" datatyp="anforande" datum="2010-12-13 14:58:44" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692229" id="eid755425" intressent_id="00000000-0000-0000-0000-000000000000" klockslag="14:58:44" kon="" nummer="67" parent_id="deb29297" parti="S" rm="2010/11" sekunder="736" systemdatum="2022-08-05 15:33:13" talare="Ann-Christin Ahlberg (S)" typ="speech" video_id="deb29297" video_url="deb29297#8352" voteringspunkt="">
    <p>Herr talman! Jag tänker ägna min talartid åt att tala om kvinnors och mäns olika villkor. År 2010 går nu mot sitt slut, och fortfarande har vi inte uppnått ett jämställt Sverige. Kvinnors arbete värderas fortfarande lägre än mäns. Så här i julruschen då vi är ute och handlar julklappar kan det vara tänkvärt att ta en titt på sedlarna. Ni kan då se att vi även där värderas olika. Män finns på sedlar i de höga valörerna och kvinnor på sedlar i de låga. Precis som i arbetslivet värderas vi också där. I utgiftsområde 13 kan man tro att vi socialdemokrater inte vill satsa några pengar på jämställdhet, men det är helt fel. Vi har bland annat en miljardsatsning på heltider. Vi har satsningar på förskolan för att minska barngrupper. Vi vill ha en förskola som är öppen både på nätter och på helger. Vi har satsningar på äldreomsorgen med mera. Men som det brukar vara i budgetsammanhang hamnar det under andra utgiftsområden som dock i allra högsta grad berör ett jämställt arbetsliv. För oss socialdemokrater är målet med vår politik att Sverige ska vara ett jämlikt land. Kvinnor och män ska ha samma möjligheter att påverka sina egna liv och samhällsutvecklingen i stort. Ingen ska hindras på grund av diskriminering. I dag går utvecklingen åt helt fel håll. Klyftorna ökar både mellan människor med höga inkomster och människor med låga inkomster och mellan kvinnor och män. Visserligen kan det här och var finnas en verklighetsbeskrivning av hur ojämställdheten yttrar sig på olika sätt som vi kan dela med regeringen, till exempel i budgetpropositionens jämställdhetsbilaga eller i regeringens skrivelse. Men de förändringar som regeringen lyfter fram som jämställdhetssatsningar bryter inte diskrimineringen av kvinnor utan ökar tvärtom klyftorna mellan kvinnor och män. Låt mig ta några exempel. Jobbskatteavdraget har ökat inkomstklyftan mellan kvinnor och män. Neddragningar inom kommunala omsorgstjänster drabbar i betydligt högre grad kvinnor än män - som anhörig, som anställd och som vårdtagare. Nedmonteringen av de gemensamma trygghetssystemen, som a-kassan och socialförsäkringarna, drabbar i högre grad kvinnor än män. Vi kan ta ytterligare exempel, bland annat vårdnadsbidraget. Det ökar skillnaderna i ansvar för och kontakt med barnen och förlänger vägen till arbete och en egen försörjning för väldigt många kvinnor. Det stänger även ute barnen från förskolan. Vårdnadsbidraget strider också mot den så kallade arbetslinjen. Jämställdhetsbonusen har blivit ett fiasko. Försäkringskassan har visat att det inte påverkade föräldradagarna mellan kvinnor och män speciellt mycket. Avdraget för hushållsnära tjänster har inte på något sätt motverkat problemen med fördelningen av det ojämlika, obetalda hemarbetet mellan kvinnor och män utan cementerar gamla strukturer. Förändringar av arbetslöshetsförsäkringen, sjukförsäkringen och föräldraförsäkringen kan se ut som könsneutrala förändringar, men i praktiken har konsekvenserna blivit ökade klyftor mellan kvinnor och män. En stor omfördelning av pengar har skett från fattiga till rika och från kvinnor till män. Regeringen måste ha inspirerats av Robin Hood, men man gör precis tvärtom. Inkomstförändringarna mellan åren 2006 och 2009 i kvinnors och mäns genomsnittsinkomst har ökat med 12 800 kronor om året ungefär. Det är drygt en tusenlapp varje månad. Detta är facit av en borgerlig politik som man kallar jämställdhetspolitik. Fru talman! Vad tycker då vi socialdemokrater är viktigt att ta tag i för att få ett jämställt arbetsliv? Jo, några saker vill jag lyfta fram som särskilt viktiga. Det är rättvisa och jämlika löner. Det är att ta tag i de ofrivilliga deltiderna och de ökade visstidsanställningarna som drabbar kvinnor mer än män. Det handlar om en arbetsmiljö som ska vara bra för både kvinnor och män och en barnomsorg man kan förena med ett arbetsliv. Det innebär att vi måste ha barnomsorg även på kvällar, nätter och helger. Arbetstider är också en viktig jämställdhetsfråga. Det är nämligen oerhört viktigt att man kan förena ett arbetsliv med ett familjeliv. Detta är några politiska frågor vi måste arbeta med och ta på lite större allvar inom jämställdhetsområdet. Det finns också en annan viktig sak, och det är föräldraledighet och hur vi fördelar den samt en bra omsorg om våra äldre. Det är nämligen alltid så att vi där lägger en viss grund för kvinnors möjlighet också i arbetslivet. Vi ser hur lönerna förändras när människor blir föräldrar. Mammorna får stanna i sin löneutveckling medan papporna springer ifrån och i väg. Där ser vi det första steget på svensk arbetsmarknad i hur klyftorna ökar. Det finns alltså väldigt mycket att göra för att kvinnor och män ska få ett jämställt arbetsliv, men detta var några saker. Heltider är en förutsättning för att kunna försörja sig själv och få en rimlig pension. Vi måste också våga prata om heltider ur ett hälsoperspektiv. Vi vet nämligen att kvinnor med tre barn är de friskaste mammorna. Jag har träffat många kvinnor som tvingas jobba ofrivillig deltid. De vill inget hellre än att få ett heltidsjobb, och de behöver det också. De säger dock ibland: Jag vet inte om jag skulle orka jobba heltid, för vi har det så väldigt tufft på jobbet. Då måste vi fundera på vad det är som är fel. Självklart är det fel på arbetsmiljön på den arbetsplatsen eller att man som kvinna bara har fått möjlighet att jobba de timmar på arbetet som är den stressigaste tiden på dagen. När man jobbar deltid är det ofta så att raster ibland kanske inte kan tas ut. Då är det inte ovanligt att den som jobbar deltid känner sig tvingad att ställa upp och offra sin egen rast. Hur kan då hennes dag se ut som jobbar ofrivillig deltid? Det är inte ovanligt att hon som deltidsarbetande har stressat på morgonen: klätt och gett barnen mat, lämnat barn på förskola eller fritis, stressat till bussen till jobbet och jobbat under de värsta timmarna som är tuffast på dagen. Hon får ingen rast, skyndar sig från jobbet för att hämta barnen på förskola eller fritis, tar vägen förbi mataffären och lämnar kanske något av barnen på fotbollsträning. När hon kommer hem börjar hon laga mat till familjen. Sedan tar eventuellt läxläsning, tvätt och förberedelse för nästa dag vid - utan kanske en enda rast på hela dagen. Är det konstigt att dessa kvinnor slits ut i förtid? Är det konstigt att dessa kvinnor känner att de inte orkar jobba heltid? Det är detta jag kallar deltidsfälla. Därför är det oerhört viktigt också ur ett hälsoperspektiv att våga prata om heltid. Man kan dock också förstå att det finns många viljor som inte vill förändra. Detta handlar nämligen om makt och inflytande, och det kommer att tvinga männen till mer ansvar för både hem och barn. De kanske får dela med sig av makten inte bara i hemmet. Heltid för den som så önskar, barnomsorg även för den som behöver det på kvällar, nätter och helger, en äldreomsorg som fungerar bra och ett jämnare uttag av föräldraledigheten är några av de viktigaste politiska frågorna vi måste prioritera. Vi måste nämligen ha ett arbetsliv där kvinnor och män ska kunna arbeta för att försörja sig och sin familj, ha en bra arbetsmiljö och bra arbetsvillkor som går att förena med familjeliv och som inte sliter ut kropp och själ. Ett jämställt samhälle tjänar vi nämligen alla på, oavsett om vi är kvinnor, män eller barn. (Applåder) I detta anförande instämde Maria Stenberg (S).</p>
  </text>
  <text anf_video_id="eid755429" beteckning="2010/11:33-68" datatyp="anforande" datum="2010-12-13 15:09:32" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692291" id="eid755429" intressent_id="00000000-0000-0000-0000-000000000000" klockslag="15:09:32" kon="" nummer="68" parent_id="deb29297" parti="Sd" rm="2010/11" sekunder="232" systemdatum="2022-08-05 15:33:16" talare="Sven-Olof Sällström (Sd)" typ="speech" video_id="deb29297" video_url="deb29297#9000" voteringspunkt="">
    <p>Fru talman! Jag ska börja med att skrämma Ann-Christin Ahlberg lite grann. Jag tänkte hålla med henne om en del, och det är som bekant väldigt obehagligt för socialdemokrater. Jag håller med om att det inte är värdigt ett modernt Sverige att kvinnor och män ska ha olika löner för samma arbete. Det är rent ut sagt - nej, jag ska inte svära i riksdagens kammare - inte bra, självklart inte. Vi vet båda att lönerna mellan män och kvinnor skiljer med ungefär 15 procent, till stor del beroende på att kvinnor och män jobbar i olika sektorer i samhället. Fler kvinnor jobbar i offentlig sektor, där de till exempel tar hand om gamla och jobbar även inom skolan och sjukvården. Fler män jobbar i privat sektor, till exempel privata företag och industrin. Det är där vi har de största löneskillnaderna. Sedan har vi också 4-5 procent i löneskillnad för samma arbete, och det är fruktansvärt. Det är absolut inte acceptabelt. Och jag kan garantera Ann-Christin Ahlberg att jag som arbetsgivare inom handeln, som företagare och även butikschef under sju år, inte gjorde skillnad på människor när det gällde lönesättning på mina arbetsplatser. Någonting som är viktigt att framhålla när det gäller löneskillnaderna på arbetsmarknaden är att det är arbetarrörelsens eget ansvar. Det tror jag att man ofta glömmer bort. Vi vet båda att skulle det skapas ett ekonomiskt utrymme i samhällsekonomin att lyfta upp skolan, vården och omsorgen och lönenivåerna i de typiska kvinnoyrkena som vi pratar om här, finns det andra fackförbund som sätter sig emot. Den diskussionen måste ni ta inom arbetarrörelsen, för ska vi kunna lyfta kvinnors löner måste även den delen av arbetarrörelsen vara med på tåget. Det är den inte riktigt i dag. Det är också viktigt att framhålla att vi silar mygg och säljer kameler. Vi pratar gärna om lika lön för lika arbete men inte om rätten att delta på arbetsmarknaden till exempel. Vi pratar om RUT-avdrag men inte om rätten att själva få välja vem vi vill gifta oss med och liknande. Svälj inte mygg, eller tvärtom: Sila inte mygg och svälj kameler! Det är sent på eftermiddagen.</p>
  </text>
  <text anf_video_id="eid755433" beteckning="2010/11:33-69" datatyp="anforande" datum="2010-12-13 15:11:56" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692336" id="eid755433" intressent_id="00000000-0000-0000-0000-000000000000" klockslag="15:11:56" kon="" nummer="69" parent_id="deb29297" parti="S" rm="2010/11" sekunder="207" systemdatum="2022-08-05 15:33:18" talare="Ann-Christin Ahlberg (S)" typ="speech" video_id="deb29297" video_url="deb29297#9144" voteringspunkt="">
    <p>Fru talman! Jag tror att Sven-Olof Sällström får utveckla det här med att sila mygg och svälja elefanter i nästa replikskifte, så blir det nog bättre. Jag måste få göra ett förtydligande när Sven-Olof Sällström pratar om att kvinnor och män har olika arbetsgivare. Så är det ofta. Men en falsk myt, vågar jag påstå, är att man tror att kvinnor alltid jobbar i offentlig sektor och att det är därför de har lägre löner. Kvinnor jobbar lika mycket i den privata sektorn som i den offentliga sektorn, ungefär 50-50. Det är männen som jobbar så mycket mindre i den offentliga sektorn och mer i den privata sektorn. När det gäller detta med löner har vi en regering som bland annat har försämrat lagstiftningens möjligheter att utveckla rättvisa löner. Det är alltid bra att kartlägga och jobba med jämställda löner, och då måste man också regelbundet arbeta för det. Lönesättning handlar också om värderingar. Som politiker är vi många som har arbetsgivaransvar ute i kommuner och landsting. Där kan vi själva fatta politiska beslut om att kvinnor ska få alltifrån önskescheman till heltider som går att förena med familjeliv men också utveckla ett sådant lönesystem att kvinnor får en rättvis bedömning av värdet av det arbete som de utför. Där har vi politiker ett stort ansvar i många arbetsgivarhänseenden.</p>
  </text>
  <text anf_video_id="eid755437" beteckning="2010/11:33-70" datatyp="anforande" datum="2010-12-13 15:13:54" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692397" id="eid755437" intressent_id="00000000-0000-0000-0000-000000000000" klockslag="15:13:54" kon="" nummer="70" parent_id="deb29297" parti="Sd" rm="2010/11" sekunder="210" systemdatum="2022-08-05 15:33:21" talare="Sven-Olof Sällström (Sd)" typ="speech" video_id="deb29297" video_url="deb29297#9262" voteringspunkt="">
    <p>Fru talman! Men det är ändå många kvinnor i den privata sektorn som jobbar i typiska låglöneyrken, till exempel inom handeln där 600 000 kvinnor är anställda. Det är klart att det är strukturella problem på arbetsmarknaden som gör att kvinnor har lägre löner. Så är det. Även om vi skulle skapa löneutrymme i den offentliga sektorn för att lyfta typiskt kvinnodominerade yrken som lärare och personal inom vård och omsorg, finns ändå motståndet inom arbetarrörelsen. Det måste ni erkänna och ta tag i, för ni kommer inte att kunna lyfta kvinnors löner förrän ni har rett ut det inom arbetarrörelsen. Det jag påbörjade i min förra replik men stressade igenom lite - jag trodde att jag hade ont om tid och glömde att jag hade ett replikskifte till - är att vi gärna pratar om lika lön för lika arbete, och det ska vi göra. Men vi måste ställa det mot rätten att ens få delta på arbetsmarknaden, att människor lever i en klankultur som gör att de inte får förverkliga och styra sitt eget liv och ta del av den svenska arbetsmarknaden. Vi måste ställa RUT-avdraget och de fördelar och nackdelar vi nu kan se med det mot om jag själv får välja vem jag vill gifta mig med. Det är också en jämställdhetsdebatt, och den måste ni våga ta. Vi kan också ställa fördelningen i föräldraförsäkringen mot att vissa i det här landet riskerar att könsstympas. Vi måste hela tiden våga - nu ska jag försöka säga rätt - sluta sila mygg och svälja kameler, det vill säga att vi måste våga prata om det som är viktigast. Och det är viktigt med kvinnors löner och att vi har rätt regelverk i föräldraförsäkringen, men det finns ju hemskheter som övergår vårt förstånd. De problemen måste vi adressera och våga tala om, och det tycker jag inte att socialdemokratin gör i dag.</p>
  </text>
  <text anf_video_id="eid755441" beteckning="2010/11:33-71" datatyp="anforande" datum="2010-12-13 15:15:56" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692440" id="eid755441" intressent_id="00000000-0000-0000-0000-000000000000" klockslag="15:15:56" kon="" nummer="71" parent_id="deb29297" parti="S" rm="2010/11" sekunder="231" systemdatum="2022-08-05 15:33:23" talare="Ann-Christin Ahlberg (S)" typ="speech" video_id="deb29297" video_url="deb29297#9384" voteringspunkt="">
    <p>Fru talman! Nu vet jag inte om Sven-Olof Sällström menar att man ska sila mygg och svälja elefanter eller kameler och vad han egentligen menar med det. Men allt våld och förtryck som människor drabbas av, oavsett om det är kvinnor eller män, har vi i arbetarrörelsen aldrig ställt upp på. Jag kan säga till Sven-Olof Sällström att är det något som vi i våra kvinnoföreningar i Socialdemokraterna har gjort så är det att vi har ställt oss upp på barrikaderna för de kvinnor och speciellt unga tjejer som lever i en förtryckt situation och kämpat för deras rättigheter. Vi har också ofta ställt upp för att vi ska ha kvinnojourer med mera. Men det förtar inte att man måste jobba med jämställdheten mycket bredare. För att kvinnor ska få jämlika löner och villkor måste vi ha en arbetsmarknad som är lika rättvis för kvinnor som för män, och det har vi inte. Heltid och deltid är en viktig sak, men också barnomsorg är en jätteviktig rättvisefråga. När det gäller äldreomsorgen till exempel vet vi att det är kvinnor som avstår från att gå till jobbet därför att de har en sjuk mamma eller pappa som de måste ta hand om. Det är inte många män som gör det, tyvärr, även om de finns. Att våld mot kvinnor försiggår vet vi, och de män som slår och mer därtill måste vi ta tag i på många olika sätt. Men vi ska inte bara fokusera på en fråga. Vi måste fokusera oss på jättemånga saker om vi vill ha ett jämställt Sverige och ett jämställt liv för kvinnor och män. Men det finns olika maktstrukturer i samhället som är uppbyggda på mäns villkor, vilket vi socialdemokrater har hävdat i många år att vi vill förändra. Det ska vara lika för kvinnor och män.</p>
  </text>
  <text anf_video_id="eid755445" beteckning="2010/11:33-72" datatyp="anforande" datum="2010-12-13 15:18:18" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692501" id="eid755445" intressent_id="00000000-0000-0000-0000-000000000000" klockslag="15:18:18" kon="" nummer="72" parent_id="deb29297" parti="M" rm="2010/11" sekunder="571" systemdatum="2022-08-05 15:33:26" talare="Åsa Ågren Wikström (M)" typ="speech" video_id="deb29297" video_url="deb29297#9526" voteringspunkt="">
    <p>Fru talman! Jämställdhet är ett kunskapsområde som är, och fortsatt kommer att vara, centralt för Sveriges fortsatta utveckling och tillväxt. Men vad lägger vi in i begreppet jämställdhet? För mig innebär jämställdhet frihet, nämligen friheten för både kvinnor och män att själva bestämma hur deras liv ska se ut. Ingen människas liv ska behöva bestämmas av omvärldens förväntningar eller av traditionella könsroller. Ingen ska behöva känna pressen av att vara det ena eller det andra. Varje enskild person skapar bäst sitt liv på egen hand och måste ha rätt att bedömas från sina personliga egenskaper, gärningar eller meriter, inte med utgångspunkt från kön, ras, socialgrupp, sexuell läggning, religion eller någon annan grupptillhörighet. Jämställdhet förutsätter även att kvinnor och män är självständiga och oberoende. En av de främsta formerna av oberoende är att kunna leva på sin lön. Utan ekonomiskt oberoende kan vi inte uppnå ett jämställt samhälle. Med ekonomiskt oberoende menas oberoende från stat, make eller andra yttre förhållanden som traditionellt sett har beslutat över enskilda människors ekonomiska situation. Fru talman! Det finns många åtgärder och politiska reformer som är viktiga för att skapa ett samhälle som gör verklig jämställdhet möjlig. Jag vill här ta upp de viktigaste för att åstadkomma detta. Det första delmålet är en jämn fördelning av makt och inflytande. Kvinnor och män ska ha samma rätt och möjlighet att vara aktiva medborgare och forma villkoren för beslutsfattandet. För att driva på utvecklingen för att öka andelen kvinnor på ledande befattningar inom myndigheter har regeringen beslutat om ett program för karriärutveckling för kvinnor i staten. Detta är även en viktig del för att minska löneskillnaden mellan kvinnor och män. Genom denna satsning har flera åtgärder som behöver utvecklas vidare identifierats, som till exempel en transparent chefsrekrytering och att olika karriärvägar för kvinnor samt expertrollen görs tydligare. Det andra delmålet är ekonomisk jämställdhet. Det innebär att kvinnor och män ska ha samma möjligheter och villkor i fråga om utbildning och betalt arbete som ger ekonomisk självständighet livet ut. För att uppnå detta delmål har regeringen tagit sin utgångspunkt i arbetet med att minska utanförskapet och öka sysselsättningen. Här känns det bra att stanna upp en stund för att konstatera att satsningen på en jämställdhetspott inför avtalsrörelsen 2007-2009 ledde till minskade löneskillnader mellan kvinnor och män, vilket också visas i LO:s lönerapport 2010. Den visar även att lönegapet mellan arbetare och tjänstemän minskade något. För LO-kvinnorna ökade lönen med 12,6 procent och för LO-männen med 11,4 procent. Jobbskatteavdraget är också en viktig åtgärd som ger alla mer kvar i plånboken, och det märks förstås extra tydligt om man är låg- eller medelinkomsttagare. Regeringen har även genomfört åtgärder inriktade på forskning och kunskapsutveckling och tagit ett samlat grepp om jämställdhet i utbildningssystemet från grundskolan till gymnasiet och högre utbildning. Fru talman! Det tredje delmålet är en jämn fördelning av det obetalda hem- och omsorgsarbetet. Kvinnor och män ska ta samma ansvar för hemarbetet och ha möjligheter att ge och få omsorg på lika villkor. Regeringen har initierat studier för att få djupare kunskap om fördelningen av det obetalda arbetet och om föräldraförsäkringen. Dessutom har Statistiska centralbyrån fått i uppdrag att genomföra en tidsanvändningsundersökning. Det fjärde delmålet är att mäns våld mot kvinnor ska upphöra. Kvinnor och män, flickor och pojkar, ska ha samma rätt och möjlighet till kroppslig integritet. Det är förstås en självklarhet, men tyvärr har vi ännu inte uppnått detta. Regeringen har genomfört en mängd åtgärder, framför allt från de tre handlingsplaner som finns på detta område. En av de högprioriterade frågorna är den om hedersrelaterat våld och förtryck, som det aktivt jobbas med genom satsningar på förebyggande arbete, skydd och stöd. Dessa fyra reformer som jag nu har talat om är också utgångspunkterna för regeringens jämställdhetspolitiska ambitioner. Fru talman! Sedan Alliansen fick regeringsansvar i oktober 2006 har vi tiodubblat resurserna för att stärka jämställdhetsarbetet i Sverige jämfört med vad den tidigare socialdemokratiska regeringen mäktade med. Mellan 2007-2010 tillfördes 1,6 miljarder kronor med syfte att utveckla jämställdheten. 400 miljoner kronor av dessa avsattes varje år för regeringens särskilda jämställdhetssatsning. Nu arbetar vi vidare genom en ny satsning på 205 miljoner kronor till jämställdhetsområdet utöver den permanentade satsningen på 35 miljoner kronor. Det innebär 240 miljoner kronor per år under den här mandatperioden. Arbetet med att bekämpa mäns våld mot kvinnor och våld i samkönade relationer har fortsatt hög prioritet. Jämställdhet på arbetsmarknaden, lika möjligheter i skolan och rätten till hälsa och omsorg på lika villkor är andra viktiga områden som kräver fortsatta insatser. Fru talman! Alla människor har också rätt att känna trygghet i vardagen. Det borde vara en självklarhet att kunna gå oantastad på gator och torg oavsett tid på dygnet. &quot;Borde&quot;, säger jag. För i dag är det inte alltid självklart att det är möjligt att gå hem efter jobbet eller efter kväll ute på stan utan att tvingas gå omvägar, inte minst för ensamma kvinnor. Det egna hemmet, som ska vara den yttersta privata sfären, är inte heller alla gånger en fredad zon för kvinnor. Brottsförebyggande rådets undersökning för 2009 visade att en fjärdedel av de kvinnor som utsatts för våld under året blivit misshandlade av någon närstående. Våldet mot kvinnor måste därför bekämpas och mötas varje dag. Redan hösten 2007 presenterade vi en nationell handlingsplan för att tydligare möta mäns våld mot kvinnor. Insatserna utgår främst ifrån sex olika områden. Det är ökat skydd och stöd till våldsutsatta, stärkt förebyggande arbete, stärkt kvalitet och effektivitet i rättsväsendet, utveckling av insatser riktade till våldsutövare, ökad samverkan mellan myndigheter och ökade kunskaper för att tydligare kunna förebygga, utreda och beivra våld mot kvinnor. Handlingsplanen har sammanlagt fått tillskjutet 638 miljoner kronor för att på ett bättre vis kunna möta mäns våld mot kvinnor och ge rättsväsendet de resurser som krävs för att man ska klara av sina åtaganden. Samtidigt fortsätter vi också arbetet med att möta så kallat hedersrelaterat våld, tvångsgifte och förtryck som ofta drabbar unga kvinnor. Fru talman! Inte någon gång tidigare har en regering så tydligt satsat på jämställdhetsintegrering som sedan Alliansen fick regeringsmakten. Jag är glad att vi nu kan fortsätta det målmedvetna arbetet mot ökad jämställdhet på alla områden. Mycket är gjort och genomfört, men ännu återstår mycket att göra. Det känns bra att veta att Alliansen så tydligt satsar på jämställdhet som ett kunskapsområde för ökad tillväxt och rättvisa i Sverige. Med detta vill jag yrka bifall till förslaget i AU1 i sin helhet. (Applåder)</p>
  </text>
  <text anf_video_id="eid755449" beteckning="2010/11:33-73" datatyp="anforande" datum="2010-12-13 15:26:21" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692542" id="eid755449" intressent_id="00000000-0000-0000-0000-000000000000" klockslag="15:26:21" kon="" nummer="73" parent_id="deb29297" parti="S" rm="2010/11" sekunder="222" systemdatum="2022-08-05 15:33:48" talare="Ann-Christin Ahlberg (S)" typ="speech" video_id="deb29297" video_url="deb29297#10009" voteringspunkt="">
    <p>Fru talman! Jag har några frågor. Åsa Ågren Wikström verkar väldigt nöjd med regeringens jämställdhetspolitik. Jag undrar hur du ser på detta att resurserna till välfärden har minskat så oerhört mycket under den tid som vi har haft en borgerlig regering. Jag undrar också hur du ser på jobbskatteavdraget som ökar den ekonomiska skillnaden mellan kvinnor och män med över 12 000 per år eller drygt en tusenlapp varje månad om man hellre vill säga det. Jag kan förstå att det är trevligt när det står 1,6 miljarder kronor i en budgetpost, men det intressanta är ju vad som finns bakom pengarna. Det finns inga konkreta förslag, utan det handlar om fler utredningar och att man ska undersöka detta. Det har varken blivit fler heltider som har gett kvinnor möjlighet till egen försörjning eller några större skillnader när det gäller löneläget, även om det stod i LO-tidningen i dag. Man ska vara väldigt försiktig när man tittar på den här statistiken. Kvinnors löner räknas ju upp till heltid, och vi vet ju att kvinnor oftast har ofrivillig deltid. Enligt SCB:s senaste statistik arbetar nästan var femte anställd kvinna i olika former av tidsbegränsade anställningar. Man ska också veta att deltidsarbete och arbete på obekväm arbetstid är mycket vanligt bland dem som har tidsbegränsad anställning - mycket vanligare än bland dem som har fast anställning - och i den gruppen är kvinnor överrepresenterade.</p>
  </text>
  <text anf_video_id="eid755453" beteckning="2010/11:33-74" datatyp="anforande" datum="2010-12-13 15:28:34" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692600" id="eid755453" intressent_id="00000000-0000-0000-0000-000000000000" klockslag="15:28:34" kon="" nummer="74" parent_id="deb29297" parti="M" rm="2010/11" sekunder="189" systemdatum="2022-08-05 15:33:50" talare="Åsa Ågren Wikström (M)" typ="speech" video_id="deb29297" video_url="deb29297#10142" voteringspunkt="">
    <p>Fru talman! Det är klart att jag inte är tillräckligt nöjd. Vi är inte där ännu. Än så länge finns det mig veterligen inte något land i världen som är jämställt, men Sverige har kommit en god bit på väg. Det tror jag faktiskt att vi kan enas om. Du säger att kommunsektorn har fått mindre pengar. Jag tror aldrig kommunsektorn har fått så mycket pengar som under den tidigare mandatperioden. Men sedan är det upp till varje kommun och landsting hur man väljer att nyttja de medel som finns. Jobbskatteavdraget är väldigt centralt och betyder väldigt mycket för de flesta av oss, men givetvis allra mest för den som får en månadslön extra per år, vilket det faktiskt handlar om när man jobbar inom omsorgen eller vården. Det är klart att jobbskatteavdraget är en central fråga för ökad jämställdhet mellan män och kvinnor. Det handlar om att kunna leva på sin lön. Jag tror att vi kan enas om att vi båda har som målsättning att man ska kunna det. Det handlar också om att ha pengar kvar när månaden är slut, att inte behöva leva på det sista öret. Man ska ha möjlighet att unna sig lite mer, att till exempel kunna köpa den där jackan till barnet. Det betyder väldigt mycket. Personligen skulle jag vilja se ytterligare steg i jobbskattavdraget när det är möjligt att göra rent ekonomiskt.</p>
  </text>
  <text anf_video_id="eid755457" beteckning="2010/11:33-75" datatyp="anforande" datum="2010-12-13 15:30:15" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692644" id="eid755457" intressent_id="00000000-0000-0000-0000-000000000000" klockslag="15:30:15" kon="" nummer="75" parent_id="deb29297" parti="S" rm="2010/11" sekunder="216" systemdatum="2022-08-05 15:33:53" talare="Ann-Christin Ahlberg (S)" typ="speech" video_id="deb29297" video_url="deb29297#10243" voteringspunkt="">
    <p>Fru talman! Under de senaste åren har ungefär 25 000 välfärdsarbetare försvunnit från kommuner och landsting. Vi har fått fler kommuner med kraftigt ökat försörjningsstödsansvar. Många av försörjningsstödsbehövande har varit ensamstående kvinnor med barn. I tidningen Kommunalarbetaren kunde vi för några veckor sedan läsa om undersköterskor som tvingats acceptera att gå från heltid till deltid eller att säga upp sig. I det fallet var det fråga om att ha haft en 100-procentig tjänst och tvingats gå ned till 80 procent. Till och med april i år har 7 400 av Kommunals medlemmar utförsäkrats från a-kassan på grund av regeringens nya regler för deltidsarbetslösa. Ändå gör regeringen ingenting för att kvinnor ska få möjlighet att försörja sig. Heltid är viktigt att kunna få, och där måste man ha en färdriktning - om man vill gå i den riktningen. Heltid är ett sätt att kunna försörja sig, även om jag hört ganska många kvinnor säga att de trots heltid har en lön som de knappt kan försörja sig på. Regeringens regelverk innebär att om man jobbar och sliter ut sig, på heltid eller deltid, bland annat i den offentliga sektorn, som vi politiskt kan styra över, och blir sjuk och utförsäkrad ska man jobba heltid. Den som är sjuk tvingas alltså jobba heltid medan den som har en ofrivillig deltid, som inget hellre vill än att jobba heltid, tvingas till deltid. Det är borgerlig politik.</p>
  </text>
  <text anf_video_id="eid755461" beteckning="2010/11:33-76" datatyp="anforande" datum="2010-12-13 15:32:23" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692705" id="eid755461" intressent_id="00000000-0000-0000-0000-000000000000" klockslag="15:32:23" kon="" nummer="76" parent_id="deb29297" parti="M" rm="2010/11" sekunder="209" systemdatum="2022-08-05 15:33:55" talare="Åsa Ågren Wikström (M)" typ="speech" video_id="deb29297" video_url="deb29297#10371" voteringspunkt="">
    <p>Fru talman! 25 000 välfärdsarbetare har försvunnit, säger Ann-Christin Ahlberg. Det tror jag inte. Däremot har fler kvinnor fått fler arbetsgivare att välja bland. Det finns i dag bättre valmöjligheter för de allra flesta kvinnor även inom offentlig sektor. De har möjlighet att faktiskt kunna välja på mer än en arbetsgivare, vilket gör att de kan få upp sin lön; de kan ställa helt andra villkor i förhandlingarna när de har fler arbetsgivare att välja på. Om det endast finns kommun eller landsting är det inte bra, tycker jag. Tack vare lagen om valfrihet har välfärdsarbetarna fått möjlighet att starta eget företag inom exempelvis hemtjänsten, som är ett exempel bland flera, alltså inom sitt eget kunskapsområde, vilket inte var möjligt tidigare. Det ökar möjligheten för kvinnor att göra karriär, att få en reell karriärutveckling och därmed också en bättre löneutveckling. Det innebär alltså inte att man alltid måste bliva vid sin läst, som det hette tidigare. Ofrivillig deltid är inte bra. Jag håller med. Jag tycker inte att det är okej med ofrivillig deltid. Om man vill arbeta heltid ska man ha möjlighet att göra det. Men det är upp till arbetsmarknadens parter att se till det. Det måste vara tillgång och efterfrågan som styr, precis som inom all annan verksamhet. Deltid ja, men inte lagstiftning är mitt svar på det. Vi ser, som sagt, att tack vare att vi öppnat upp den offentliga sektorn ännu mer får fler kvinnor möjlighet att gå vidare i sin karriär.</p>
  </text>
  <text anf_video_id="eid755465" beteckning="2010/11:33-77" datatyp="anforande" datum="2010-12-13 15:34:24" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692750" id="eid755465" intressent_id="00000000-0000-0000-0000-000000000000" klockslag="15:34:24" kon="" nummer="77" parent_id="deb29297" parti="C" rm="2010/11" sekunder="787" systemdatum="2022-08-05 15:33:57" talare="Annika Qarlsson (C)" typ="speech" video_id="deb29297" video_url="deb29297#10492" voteringspunkt="">
    <p>Fru talman! Fru talman förresten - det här är ju en jämställdhetsdebatt. Om vi backar hundra år var det inte möjligt att tala via en fru talman i denna kammare. Nej, man visst inte riktigt om kvinnor kunde tänka, åtminstone inte speciellt avancerade tankar. Och hade de känslor? Det är tveksamt - absolut inte på samma nivå som männen i alla fall. Om det mot förmodan fanns en kvinna som, inte som fru talman men på något annat sätt, hade en framträdande roll i samhället då visste man besked, då hade de delarna i kvinnans kropp som har med reproduktion att göra krympt. Ja, så var det. Tack och lov är det inte längre så. Tack och lov har vi kommit till 2010. Vi är fria att rösta, och vi får jobba och tjäna pengar. Vi är likvärdiga medborgare enligt svensk lag. Det tycker jag att vi kan glädjas åt i två sekunder. Men är vi likvärdiga fullt ut? Har vi precis samma möjligheter som männen eller finns det fortfarande kvar delar av dessa strukturer som påverkar vår vardag? Ja, det gör det. Vi kan konstatera att det är okej i Sverige att både jobba och få barn. Det kan man få lov att göra. Men får man göra karriär och ha barn? Nja. Glastaket talar vi om i Sverige, och vi säger att det finns inom näringslivet. Jag tror att det finns i samhället i stort. Hela samhället genomsyras av att man då inte är en riktig kvinna. Det är inte så där riktigt, riktigt bra. Man kan göra lite lagom karriär eller också välja bort barnen. I Tyskland kallas de för korpmödrar, kvinnorna som både gör karriär och skaffar barn. Det är inte i många länder i Europa kvinnorna klarar av båda delarna. I Sverige har vi lyckats förhållandevis väl med att kvinnorna både får jobba och skaffa barn, men när det gäller karriärvägar är det lite trängre, lite svårare, lite större motstånd. Många gånger tvingas kvinnorna att välja bort eller välja till. De ges inte riktigt samma utrymme som männen. Så är det fortfarande år 2010, även om jag får lov att i denna kammare tala genom fru talmannen. Det vi började göra under förra mandatperioden handlade om valfrihetsreformer, att öppna upp och skapa möjligheter för kvinnor att på ett helt annat sätt än tidigare ta för sig i samhället. Det handlar om gamla strukturer byggda i en gammal tid med nästan enbart män i ledande positioner. Det som många gånger är ett hinder är samtidigt en stor gåva. Det är vår möjlighet att reproducera det mänskliga släktet. Vi har alltså byggt ett samhälle som sätter upp hinder för den största gåvan vi har genom att inte kunna göra både och. Det finns skattekilar och regler i föräldraförsäkringen som är helt sanslösa, men framför allt finns det grundläggande attityder som det tar tid att förändra. Det vi under förra mandatperioden gjorde, och som jag skulle vilja benämna valfrihetsreformer, handlar om att professionalisera en mängd olika områden, det som tidigare kallades obetalt hemarbete - och det ska vi dela lika på. Nu har vi i stället professionaliserat det och gör det till en tjänst som utvecklas och blir ett jobb i sig. Vi har också sett till att skapa en mångfald av arbetsgivare inom en sektor som tidigare var förbehållen en enda arbetsgivare. Det var inte alltid så bra, för vi kan se att vi inom den sektorn har många som varit sjukskrivna under lång tid utan möjlighet att ta sig tillbaka. Det är det område där man alltför länge och alltför ofta har erbjudits riktigt dåliga arbetsvillkor med ofrivilliga deltider och utan möjlighet att söka sig till en annan arbetsgivare. Det vi försöker åstadkomma, en resa som vi påbörjat, handlar om att vi ska få en fungerande arbetsmarknad även för kvinnor. Om vi tittar på vår historia, fru talman, kan vi konstatera att på 50-talet var hemmafru idealet. På 70-talet var samhällsfru idealet, med offentlig sektor som försörjare. Det ideal som jag står för är frifruidealet, att själv kunna stå för min ekonomiska frihet, kunna göra mina val, välja till och välja från. I det arbetet finns många oerhört viktiga delar. En sådan del finns med i det betänkande vi nu debatterar, nämligen diskrimineringsområdet. Under förra mandatperioden tillförde vi ytterligare ett par grunder som kunde anses utgöra skäl för diskriminering. Vi utökade också antalet områden. Det gäller både kön, etnicitet, religion, sexuell läggning, funktionshinder, könsöverskridande identitet och ålder. Att ses som människa handlar egentligen inte om kön, ålder eller etnicitet. Egentligen vill ju var och en ses som människa, och då kan man fundera på om det verkligen är klokt att peka ut alla dessa olika delar. På det svarar jag ja. Vi måste peka ut de här delarna och lyfta just de perspektiven för att synliggöra och kunna motverka. Hade vi inte påbörjat arbetet med den kvinnliga rösträttsreformen och allt det arbete som skett i samhället hade jag inte kunnat tala här i dag genom fru talmannen. Nästa steg när det gäller diskrimineringslagstiftningen är att vi har fortsatt se över det vidgade skyddet för åldersdiskriminering och diskriminering av funktionshindrade. Där pågår ett arbete där Statskontoret tittar både på vad det är för kostnader och hur man ska kunna tydliggöra de här delarna och ta ytterligare steg i det arbetet. Vi har också gett DO i uppdrag att öka kunskapen om diskrimineringslagstiftningen och att då jobba tillsammans med arbetsmarknadens parter. Vi lägger också ett uppdrag att se till att det blir systematik i insamlandet av uppgifter och fakta om olika diskrimineringsgrunder, så att man kan jämföra det över tid. Annars finns det ingen möjlighet att se var vi har problemen och vad vi behöver gå vidare med. Detta skapar förutsättningar för analys och uppföljning på det här området. Det är ett oerhört viktigt område. Under den gångna mandatperioden har vi gjort en stor satsning på det strukturellt påverkande området. Vi har antagit tre handlingsplaner för att jobba mot mäns våld mot kvinnor på ett strukturerat sätt, där vi både förebygger och ökar kunskapen men också ser till att det finns verktyg ute i vården eller ute i samhället för att faktiskt kunna motverka det hela. En spårsäkringssats har Nationellt centrum för kvinnofrid tagit fram. Den ger vården var man än befinner sig i Sverige en möjlighet att göra ett bra arbete med den kvinna som söker vård efter ett övergrepp. Det är ett exempel. Vi har också delegationerna i både skolan och den högre utbildningen som ska fundera över på vilket sätt vi strukturerar hur vi behöver jobba för att möta de ojämställda situationer som finns där fortfarande. Det vi också har gjort är att se till att det finns projektpengar för SKL att kunna jobba inom de verksamheter som möter människor i vardagen. Det är alltså ett stort arbete som pågår och som vi tänker fortsätta satsa resurser på framöver. Nu har flera debattörer varit uppe under dagen. Låt mig bara konstatera det som jag började med, nämligen att det för 100 år sedan inte hade varit möjligt att tala via fru talmannen. Inte kunde vi tänka, och inte kunde vi känna, och gjorde vi det hade vi ingen reproduktiv förmåga kvar. Det är intressant att fundera på detta med genusteorier. Sverigedemokraterna föreslog att de verklighetsfrånvända politiska teorierna ska tas bort. Min fråga till Sverigedemokraterna blir då: Var landar vi då? Är det 50-talets hemmafruideal eller är det 1800-talets inte-kunna-tänka-och-inte-kunna-känna som vi ska tillbaka till? Var finns Sverigedemokraternas jämställdhetspolitik någonstans? Ann-Christin Ahlberg från Socialdemokraterna har pratat mycket om ofrivillig deltid. Vi delar till hundra procent uppfattningen att det är ett slöseri med både krafter och resurser, och det finns en omöjlighet att kunna försörja sig på en ofrivillig deltid. Problemet är vad vi ska göra åt det. Är Ann-Christin Ahlberg beredd att stifta lag om rätt till heltid, eller på vilket sätt ska vi komma till rätta med detta? Som jag ser det är detta ett arbete som ligger på arbetsmarknadens parter och på oss som politiker i den mån vi är arbetsgivare i kommuner och landsting. Vad är den lösning som Ann-Christin Ahlberg företräder? Därmed yrkar jag bifall till utskottets förslag och avslag på reservationerna.</p>
  </text>
  <text anf_video_id="eid755469" beteckning="2010/11:33-78" datatyp="anforande" datum="2010-12-13 15:44:49" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692808" id="eid755469" intressent_id="00000000-0000-0000-0000-000000000000" klockslag="15:44:49" kon="" nummer="78" parent_id="deb29297" parti="Sd" rm="2010/11" sekunder="162" systemdatum="2022-08-05 15:34:00" talare="Sven-Olof Sällström (Sd)" typ="speech" video_id="deb29297" video_url="deb29297#11117" voteringspunkt="">
    <p>Fru talman! Jag tänker inte bli långrandig. Annika Qarlsson ska få ett snabbt och koncist svar. Nej, vi ska inte tillbaka till bondesamhället och inte till 50-talet heller när det gäller svensk kvinnosyn. Så är det absolut inte. Däremot ska vi bygga vårt samhällsbygge på adekvata forskningsrapporter, forskning som följer gängse regelverk för hur man bedriver forskning och drar slutsatser. Vi ska ställa olika teorier mot varandra. Vi ska låta dem samverka och verka bredvid varandra, och sedan ska vi se vad som stämmer och inte. I Sverige finns det nu något slags konsensus om att det är likhetsfeminismen som gäller. Särartsfeminister göre sig icke besvär. Seriösa forskare som exempelvis Annica Dahlström, som har en annan uppfattning, skyfflas undan. Den ordningen vill jag inte ha i Sverige. Vi ska bygga vårt utbildningsväsen och vårt samhällsbygge på adekvat forskning och på beprövad forskningsmetodik och inget annat. Då är jag nöjd.</p>
  </text>
  <text anf_video_id="eid755473" beteckning="2010/11:33-79" datatyp="anforande" datum="2010-12-13 15:46:03" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692851" id="eid755473" intressent_id="00000000-0000-0000-0000-000000000000" klockslag="15:46:03" kon="" nummer="79" parent_id="deb29297" parti="C" rm="2010/11" sekunder="244" systemdatum="2022-08-05 15:34:03" talare="Annika Qarlsson (C)" typ="speech" video_id="deb29297" video_url="deb29297#11191" voteringspunkt="">
    <p>Fru talman! Självklart bedrivs forskningen runt om i Sverige utifrån adekvat forskningsteori. Det Sven-Olof Sällström påstår här är att all den forskning som har någon form av genusbakgrund inte bedrivs på samma sätt som annan forskning. I så fall hade ju Annica Dahlström inte existerat och inte kommit med någon forskning över huvud taget. Självklart testar man och prövar utifrån olika teser och teorier om ens forskning håller. Sedan stöts och blöts forskarna i olika sammanhang. Detta är något som inte bara sker här i Sverige, som om det vore något landsunikt där vi i Sverige inte är riktigt kloka i huvudet, utan världen över, även om vi i Sverige ligger oerhört långt fram inom olika forskningsområden. Det här är ingen forskning som på något sätt bedrivs under andra regler än övrig forskning i Sverige. Sven-Olof Sällström säger att vi inte ska tillbaka till 50-talet. Jag kan bara konstatera att ni i er motion skriver om satsningar på ett område. Det är det enda område som stärker er tes om att invandrare är ett illa sett folk som ni gärna vill klämma åt på ytterligare ett område. I övrigt gör ni inga satsningar på jämställdhet över huvud taget. Ni tar bort Diskrimineringsombudsmannen och tycker tydligen inte att det är något bekymmer om det diskrimineras i Sverige. Jag måste ändå konstatera att den politik som Sven-Olof Sällström och Sverigedemokraterna presenterar här i Sveriges riksdag innebär ett stort steg tillbaka när det gäller jämställdhet.</p>
  </text>
  <text anf_video_id="eid755477" beteckning="2010/11:33-80" datatyp="anforande" datum="2010-12-13 15:47:59" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692909" id="eid755477" intressent_id="00000000-0000-0000-0000-000000000000" klockslag="15:47:59" kon="" nummer="80" parent_id="deb29297" parti="Sd" rm="2010/11" sekunder="190" systemdatum="2022-08-05 15:34:05" talare="Sven-Olof Sällström (Sd)" typ="speech" video_id="deb29297" video_url="deb29297#11307" voteringspunkt="">
    <p>Fru talman! Först kan jag konstatera att Annika Qarlsson och Alliansen gärna klämmer åt svenska skattebetalare. Det är de som betalar kakan, Annika Qarlsson! Nej, det duger inte! Om vi tittar på hur de pengar som vi fördelar härifrån används kan vi se att länsstyrelser i Sverige när de ger ut skrifter om jämställdhet säger att de måste plocka bort Annica Dahlströms skrifter, för hon är särartsfeminist, och det passar inte in i mallen. Det samhället vill jag inte ha. Vi ska ha pluralism i forskningsvärlden. Vi ska inte ha enfald.</p>
  </text>
  <text anf_video_id="eid755481" beteckning="2010/11:33-81" datatyp="anforande" datum="2010-12-13 15:48:39" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2692948" id="eid755481" intressent_id="00000000-0000-0000-0000-000000000000" klockslag="15:48:39" kon="" nummer="81" parent_id="deb29297" parti="C" rm="2010/11" sekunder="150" systemdatum="2022-08-05 15:34:07" talare="Annika Qarlsson (C)" typ="speech" video_id="deb29297" video_url="deb29297#11347" voteringspunkt="">
    <p>Fru talman! Av Sveriges befolkning är 51 procent kvinnor. Denna minoritet av Sveriges befolkning betalar också skatt, Sven-Olof Sällström. Att påstå att detta skulle vara en forskning som inte är värd att satsa på för att det handlar om kvinnor är än märkligare än vad som har kommit fram här tidigare. Jag tror på idén om att forskningsvärlden forskar. Där ställs man, stöts och blöts mot varandra för att landa i olika slutsatser. Den metoden och grundregeln gäller genusforskning precis som alla andra forskningsområden, och så ska det förbli.</p>
  </text>
  <text anf_video_id="eid755485" beteckning="2010/11:33-82" datatyp="anforande" datum="2010-12-13 15:49:41" debatt_id="deb29297" debatt_titel="Pengar till integration och jämställdhet (AU1)" debatt_typ="ärendedebatt" dok_beteckning="AU1" dok_id="GY01AU1" dok_intressent="AU" hangar_id="2693003" id="eid755485" intressent_id="00000000-0000-0000-0000-000000000000" klockslag="15:49:41" kon="" nummer="82" parent_id="deb29297" parti="S" rm="2010/11" sekunder="346" systemdatum="2022-08-05 15:34:10" talare="Raimo Pärssinen (S)" typ="speech" video_id="deb29297" video_url="deb29297#11409" voteringspunkt="">
    <p>Fru talman! Jag ska börja med att be utrikesutskottet om ursäkt för att jag drar ut på tiden för vår debatt här i kammaren. Det kan bli så ibland när man sitter och lyssnar att det är något som fastnar i en. Det är vad vi drivs av allihop. Vi drivs av en inre känsla och ett patos som vi försöker omvandla till politik. Det var en mening som jag hörde här i debatten som fastnade direkt i mig. Det var någon här i kammaren som sade: Vi tar bara emot dem som tillför något i samhället. Jag har suttit och grunnat på det. Vilka är det som tillför något i samhället? Är det min gamla mamma? Tillför hon något i samhället där hon sitter på Persgården, börjar bli lite svag i tanken och behöver mycket omvårdnad? Är det Emelie 25 år som har misslyckats i gymnasieskolan och som i sin tur kräver mer stöd och utbildning för att komma ordentligt på fötter? Vilka är det som tillför någonting till samhället? Är det de som jobbar? Är det den som har blivit arbetslös mitt i en strukturrationalisering? Vad händer då? Blir den personen någon som blir kallad för någon som inte tillför något till samhället? Det har jag suttit och grunnat på. Eller är det så att alla vi som finns här runt omkring tillför något till samhället var och en av oss? Det gör vi på olika sätt. Men vi blir inte behandlade eller tänkta på som en grupp som inte tillför något. Vilken grupp skulle det kunna vara? Är det inte så att hela samhället bygger på att det finns människor? Vad skulle det annars vara? Det är klart att vi gör olika saker, tänker olika saker, kräver olika saker och tillför olika saker. Men vi tillför alla något till samhället. Det skulle vara roligt att få en beskrivning av vem här i Sverige som inte tillför något. Låt oss samtidigt få en förklaring på vilka det är som tillför något. Vari ligger skillnaden? Jag har suttit och grunnat på det och tänkt: Ska jag ta ett fyraminutersanförande och dra ut på debatten? Men jag känner av hela mitt hjärta att jag måste få ställa frågan: Vem är det som inte tillför något i samhället? Vad är tillväxt? Är det eleven som helt plötsligt börjar få lite ordning på tankarna, reser sig upp och klarar av skolan bra? Det är mänsklig tillväxt. Är det bara de som alltid klarar sig som tillför något? Jag tror att vi alla tillför något i samhället. Jag tror på en samhällsgemenskap. Men jag tror inte på att vi helt plötsligt skulle börja skuffa undan några. Du, gamla mamma, tillför inte någonting. Hon tillför väldigt mycket, precis som alla andra som sitter här och som finns runt om i landet. Är det någon som kan förklara för oss allihop här: Vem är det som inte tillför något i samhället? (Applåder) I detta anförande instämde Ann-Christin Ahlberg, Johan Andersson, Ylva Johansson, Kerstin Nilsson, Maria Stenberg och Anna-Lena Sörenson (alla S) samt Bodil Ceballos (MP) och Christina Höj Larsen (V).</p>
  </text>
  <text datatyp="uppgift" dok_id="GY01AU1" kod="notis" namn="Beslut i korthet">
    <p>Riksdagen sa ja till regeringens förslag i budgetpropositionen om drygt 6 miljarder kronor till utgiftsområdet Integration och jämställdhet för 2011. Utgiftsområdet inkluderar även åtgärder mot diskriminering. Mest pengar inom utgiftsområdet går till kommunersättningar vid flyktingmottagande, drygt 4,5 miljarder. Riksdagen har också behandlat två skrivelser från regeringen, Egenmakt mot utanförskap - redovisning av regeringens strategi för integration och Redovisning av den särskilda jämställdhetssatsningen. Båda ärendena avslutas.</p>
  </text>
  <text datatyp="uppgift" dok_id="GY01AU1" kod="notisrubrik" namn="Beslut">
    <p>Pengar till integration och jämställdhet (AU1)</p>
  </text>
  <text datatyp="uppgift" dok_id="" kod="beslutssammanfattningusk" namn="Utskottets förslag till beslut" systemdatum="2014-11-23 05:05:28">
    <p>Bifall till propositionen. Skrivelserna läggs till handlingarna. Avslag på motionerna.</p>
  </text>
  <text datatyp="uppgift" dok_id="" kod="rdbeslut" namn="Riksdagens beslut" systemdatum="2014-11-23 05:05:28">
    <p>Kammaren biföll utskottets förslag.</p>
  </text>
  <text datatyp="uppgift" dok_id="GY01AU1" kod="utsknotis" namn="Utskottets förslag till beslut" systemdatum="2016-01-26 17:28:25">
    <p>Arbetsmarknadsutskottet föreslår att riksdagen säger ja till regeringens förslag i budgetpropositionen om drygt 6 miljarder kronor till utgiftsområdet Integration och jämställdhet för 2011. Utgiftsområdet inkluderar även åtgärder mot diskriminering. Mest pengar inom utgiftsområdet går till kommunersättningar vid flyktingmottagande, drygt 4,5 miljarder.</p>
    <p>Arbetsmarknadsutskottet har också behandlat två skrivelser från regeringen, Egenmakt mot utanförskap - redovisning av regeringens strategi för integration och Redovisning av den särskilda jämställdhetssatsningen. Utskottet föreslår att riksdagen avslutar båda ärendena.</p>
  </text>
  <text datatyp="uppgift" dok_id="GY01AU1" kod="utsknotisrubrik" namn="Utskottets förslag" systemdatum="2016-01-26 17:28:25">
    <p>Pengar till integration och jämställdhet (AU1)</p>
  </text>
  <text datatyp="uppgift" dok_id="GY01AU1" kod="statustext" namn="statustext" systemdatum="2017-09-06 14:53:42">
    <p>Ärendet är avslutat</p>
  </text>
  <text beslut="" beslutsregelkvot="" beslutsregelparagraf="" beslutstyp="röstning" bet="AU1" beteckning="" datatyp="utskottforslag" motforslag_nummer="1" motforslag_partier="|S|V|" punkt="1" punkttyp="" rm="2010/11" rubrik="Regeringens skrivelse om integration" vinnare="utskottet" votering_ledamot_url_xml="" votering_url_xml="http://data.riksdagen.se/votering/7EBC1F09-9692-4CDB-8361-16CF67EB3178" voteringskrav="">
    <p>Riksdagen avslår motion 2010/11:A1 av Ylva Johansson m.fl. (S) yrkandena 1-4 och lägger skrivelse 2009/10:233 till handlingarna.</p>
  </text>
  <text beslut="" beslutsregelkvot="" beslutsregelparagraf="" beslutstyp="acklamation" bet="AU1" beteckning="" datatyp="utskottforslag" motforslag_nummer="0" punkt="2" punkttyp="" rm="2010/11" rubrik="Invandrares kommunbosättningar, mentorer m.m." vinnare="utskottet" votering_ledamot_url_xml="" votering_url_xml="" voteringskrav="">
    <p>Riksdagen avslår motionerna 2010/11:Sf379 av Marie Granlund m.fl. (S) yrkande 1, 2010/11:A245 av Roger Haddad (FP) och 2010/11:A419 av Shadiye Heydari (S) yrkandena 1 och 2.</p>
  </text>
  <text beslut="" beslutsregelkvot="" beslutsregelparagraf="" beslutstyp="röstning" bet="AU1" beteckning="" datatyp="utskottforslag" motforslag_nummer="2" motforslag_partier="|S|" punkt="3" punkttyp="" rm="2010/11" rubrik="Företagande för utlandsfödda" vinnare="utskottet" votering_ledamot_url_xml="" votering_url_xml="http://data.riksdagen.se/votering/C3B7359E-892B-4422-BDDD-D7971B6E0C5D" voteringskrav="">
    <p>Riksdagen avslår motionerna 2010/11:A309 av Désirée Pethrus Engström (KD) yrkande 1 och 2010/11:A335 av Roza Güclü Hedin och Shadiye Heydari (båda S).</p>
  </text>
  <text beslut="" beslutsregelkvot="" beslutsregelparagraf="" beslutstyp="acklamation" bet="AU1" beteckning="" datatyp="utskottforslag" motforslag_nummer="0" punkt="4" punkttyp="" rm="2010/11" rubrik="Övriga frågor om integration" vinnare="utskottet" votering_ledamot_url_xml="" votering_url_xml="" voteringskrav="">
    <p>Riksdagen avslår motionerna 2010/11:A271 av Amir Adan (M), 2010/11:A302 av Eliza Roszkowska Öberg (M), 2010/11:A353 av Hillevi Larsson (S) och 2010/11:A388 av Jonas Gunnarsson m.fl. (S).</p>
  </text>
  <text beslut="" beslutsregelkvot="" beslutsregelparagraf="" beslutstyp="acklamation" bet="AU1" beteckning="" datatyp="utskottforslag" motforslag_nummer="0" punkt="5" punkttyp="" rm="2010/11" rubrik="Åtgärder mot diskriminering och rasism" vinnare="utskottet" votering_ledamot_url_xml="" votering_url_xml="" voteringskrav="">
    <p>Riksdagen avslår motion 2010/11:A265 av Carina Hägg (S).</p>
  </text>
  <text beslut="" beslutsregelkvot="" beslutsregelparagraf="" beslutstyp="acklamation" bet="AU1" beteckning="" datatyp="utskottforslag" motforslag_nummer="0" punkt="6" punkttyp="" rm="2010/11" rubrik="Regeringens skrivelse om jämställdhet" vinnare="utskottet" votering_ledamot_url_xml="" votering_url_xml="" voteringskrav="">
    <p>Riksdagen lägger skrivelse 2009/10:234 till handlingarna.</p>
  </text>
  <text beslut="" beslutsregelkvot="" beslutsregelparagraf="" beslutstyp="röstning" bet="AU1" beteckning="" datatyp="utskottforslag" motforslag_nummer="3" motforslag_partier="|SD|" punkt="7" punkttyp="" rm="2010/11" rubrik="Anslag på utgiftsområde 13 för 2011" vinnare="utskottet" votering_ledamot_url_xml="" votering_url_xml="http://data.riksdagen.se/votering/3E96FDB8-047F-40C9-9CCF-A665969209E9" voteringskrav="">
    <p>a) Bemyndigande beträffande anslag 1:4 a) Bemyndigande beträffande anslag 1:4 Riksdagen bemyndigar regeringen att under 2011 för ramanslaget 1:4 Ersättning till etableringslotsar och insatser för vissa nyanlända invandrare ingå ekonomiska åtaganden som inklusive tidigare gjorda åtaganden medför behov av framtida anslag på högst 700000000kr under perioden 2012-2014. Därmed bifaller riksdagen proposition 2010/11:1 utgiftsområde 13 punkt 1. b) Hemutrustningslån Riksdagen godkänner att det under 2011 får tas upp lån i Riksgäldskontoret för det samlade behovet av hemutrustningslån intill ett belopp av 1 200 000 000 kr. Därmed bifaller riksdagen proposition 2010/11:1 utgiftsområde 13 punkt 2. c) Bemyndigande beträffande anslag 1:6 Riksdagen bemyndigar regeringen att under 2011 för ramanslaget 1:6 Från EU-budgeten finansierade insatser för integration av tredjelandsmedborgare besluta om bidrag som inklusive tidigare gjorda åtaganden medför behov av framtida anslag på högst 35 000 000kr under perioden 2012-2014. Därmed bifaller riksdagen proposition 2010/11:1 utgiftsområde 13 punkt 3. d) Bemyndigande beträffande anslag 3:1 Riksdagen bemyndigar regeringen att under 2011 för ramanslaget 3:1 Särskilda jämställdhetsåtgärder ingå ekonomiska åtaganden som inklusive tidigare gjorda åtaganden medför behov av framtida anslag på högst 240 000 000 kr under 2012, högst 240 000 000 kr under 2013 och högst 240 000 000 kr under 2014. Därmed bifaller riksdagen proposition 2010/11:1 utgiftsområde 13 punkt 4. e) Anvisning av anslag under utgiftsområde 13 Riksdagen anvisar för budgetåret 2011 anslagen under utgiftsområde 13 Integration och jämställdhet enligt vad som framgår av bilaga 2. Därmed bifaller riksdagen proposition 2010/11:1 utgiftsområde 13 punkt 5 och avslår motionerna 2010/11:A292 av Johnny Skalin och Björn Söder (båda SD) och 2010/11:A374 av Ylva Johansson m.fl. (S, MP, V).</p>
  </text>
  <text datatyp="motforslag" id="" nummer="1" partier="|S|V|" typ="reservation" utskottsforslag_punkt="1">
    <p>Regeringens skrivelse om integration</p>
  </text>
  <text datatyp="motforslag" id="" nummer="2" partier="|S|" typ="reservation" utskottsforslag_punkt="3">
    <p>Företagande för utlandsfödda</p>
  </text>
  <text datatyp="motforslag" id="" nummer="3" partier="|SD|" typ="reservation" utskottsforslag_punkt="7">
    <p>Anslag på utgiftsområde 13 för 2011</p>
  </text>
</dokument>
